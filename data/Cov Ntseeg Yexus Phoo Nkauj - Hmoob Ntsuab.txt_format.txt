001. NPLAJTEB HAB QAUMNTUJ QHUAS VAAJTSWV

Nplajteb hab qaumntuj qhuas Vaajtswv Nwg foom koobmoov rua cov ntseeg Nwg Peb qhuas Vaajtswv peb Vaaj Leejtxiv Qhuas Vaaj Leejtub hab Vaaj Ntsujplig.

Noobneej txawm yog yuav nyob qhovtwg Yuavtsum txaussab pehawm Vaajtswv Tsimnyog peb lug qhuas Nwg kawgnkaus Nwg yog peb tug Vaajtswv Yawmsaub.

Yog Vaajtswv tsi ua tug kws tsim Noobneej yeej tsi txawj lug tshwmsim Vaajtswv Ntuj yog tug kws ncaajnceeg Nwg hlub hab taabncuab peb noobneej.

Taug kev ncaajnceeg moog cuag Vaajtswv Ua sab dlawg sab zoo pehawm Nwg Noog Nwg tej lug qhuab hab lug qha Txha tsimnyog peb ua Nwg tsaug tag. Amee.

002. Cov Kws Ntseeg, Tu Yug Lub Sab

Cov kws ntseeg tu yug lub sab Txhuscaug kag ntawm Vaajtswv lub xubndlag Tog noog Nwg Txujlug saib Nwg qha lecaag Zaaj ntawd puas raug sab Kuas yug ncudlheev Yug yog tuabneeg pluag Ibqhov zoo los yug tsi muaj Kws yuav muab rua Nwg.

Cov kws ntseeg thov mej lug saib Tuabneeg suavdlawg Poob rua qhov txomnyem Thov mej ca Vaajtswv khaiv Mej moog qha puab Kuas puab txha tau nov Tswv Yexus zaaj Txuj Moo Zoo nrho nchaa Moog txug thoobplawg huv nplejteb Puab nrug peb uake.

Cov kws ntseeg qhuas Tswv Yexus Txhuscaug ua Nwg tsaug Hab thov has tas Thov Koj khaiv Koj tug Ntsujplig lug rua peb Ibyaam le qhovdlej Txhawv huv lub sab Peb txha noog lug qha Peb lub neej tawgpaaj txitxiv Ntevdlhawv moog ibtxhis.

003. Vaajtswv Kuv Tug Fuabtais

Vaajtswv kuv tug Fuabtais Muaj fwjchim luj dluandlais Moog taag ibtxhis Leejtwxiv sau ntuj Ceebtsheej Koj yog tug kws kovyeej Thov lug kaav Koj haivneeg Moog taag ibtxhis.

Yexus kuv tug Cawmseej Yog Vaajtswv Txujlug Tseeb Kuv ua Koj tsaug Vaaj Leejtub kuv thov Koj Tej Lug ua kuv zaubmov Koj yog tug theej kuv txhoj Kuv ua Koj tsaug.

Vaaj Ntsujplig thov Koj pub Kuas kuv muaj sab tajtug Lub sishawm nuav Thov Koj kaav kuv lub sab Nrug kuv koom ib txujsa Kuv noog koj tej Lugqha lub sishawm nuav.

004. Vaaj Leejtxiv Tug Kws Nyob Sau Ntuj

Vaaj leejtxiv tug kws nyob sau ntuj Koj yeej tsi khauvxwm Koj Leejtub Xaa Nwg lug ua peb tug Cawmseej Peb txha tau koobmoov vim peb ntseeg.

Tswv Yexus Koj lug ua noobneej Koj txha le yog peb tug Cawmseej Peb txhuscaug ntawm Koj lub xubndlag Vim Koj pub peb tau txais txujsa.

Vaaj Ntsujplig tug kws nyob ibtxhis Koj qha kuas peb txawj leeg lub txim Koj coj peb kev hab tuav peb teg Peb txha tsi poob ua kev txhum qhev.

005. Kuv Hunkauj Qhuas Vaajtswv

Kuv hunkauj qhuas Vaajtswv Hunkauj qhuas tug Cawmseej Hunkauj qhuas Vaaj Ntsujplig dlawbhuv Haleluyas Amees

Kuv pehawm kuv tug Vaajtswv Kws nyob sau ntuj Ceebtsheej Kuv qhuas Vaajtswv lub koob lub npe Haleluyas Amees.

Kuv qhuas kuv tug Vaajntxwv Nwg yog tug kws ncaajnceeg Nwg tug tshwjchim mas ci ntsaa-ab Haleluyas Amees.

Kuv ncu Vaajtswv txajntsig Kws lug cawn kuv lub neej Kuv txhaj le hu zaaj nkauj txhawbnqaa Haleluyas Amees.

006. Tswv Yehauvas Yog Tug Tsomkwm

Tswv Yehauvas yog tug tsomkwm kuv Nwg tsim zaubmov rua tuabneeg huv kub qaabntuj Tsim dlej coj lug ua mov sav nchupaa log Ibnub kuv noj peb pluag Yug lub cev txhale muaj zug.

Nwg tug ntsujplig yauv ntausthawj uantej Kuv lawv Nwg qaab Yexus coj kuv txuj hauvkev Tug Ntsujplig yuav qha txuj kev tseeb rua kuv Txawmyog kuv raug txomnyem Nwg yeejyuav tsi tso kuv tseg.

Tug Tswv Yexus najnub tsomkwm kuv Nwg nrugnraim kuv ibsim neej tsi tso kuv tseg Tug kws ntseeg Yexus yeejyuav pum Vaajtswv Nwg foom koobmoov rua cov Kws muab sab rau ntseeg Yexus.

Tug Tswv Yexus foom koobmoov rua kuv Najnub pub mov rua kuv noj pheej muaj tsi tu Kuv tau noj kuv ua tug Tswv Yexus tsaug Kuv yuav ris Nwg txajntsig Vim Nwg pub yug kuv txujsa.

Kuv casaba ntsoov Yexus yuav rov lug Coj kuv moog nyob huv Vaajtswv lub Ceebtsheej ntuj Nwg tu chaw rua peb cov kws ntseeg Yexus Moog nyob lawm puag sau ntuj Kuv tsi ncu tej kev txomnyem.

007. Qhuas Vaaj Leejtxiv Vaaj Leejtub

Qhuas Vaaj Leejtxiv Vaaj Leejtub hab Vaaj Ntsujplig Qhuas tug Vaajtswv kws Muaj sa nyob moog ibtxhis Lub nplajteb dlej hav Txwv lub nub hab lub hlis Vaajtswv yog tug kws tsim

Qhuas Vaaj Leejtxiv tug Vaajtswv kws muaj kev hlub Koj tso koj Leejtub Lug paab tuabneeg qaabntuj Vaajtswv npaaj kev cawm Dlim rua txhualeej txhuatug Yog txuj kev ntseeg Yexus.

Qhuas Vaaj Leejtub tug Kws nqeg lug paab noobneej Koj nqeg lug tshwmsim Ua nplajteb tug Cawmseej Koj yog txuj kev yog Txujsa hab yog qhov tseeb Koj txaussab paab txhua leej.

Qhuas Vaaj Ntsujplig tug Kws kaav tuabneeg lub sab Koj muaj fwjchim ua Kuas tuabneeg yug dluatshab Tug kws txu fwjchim Ca Koj kaav nwg lub sab Nwg yuav muaj lub sab tshab.

008. Thov Kuas Nplajteb Hab Ntuj Ceebtsheej

Thov kuas nplajteb hab ntuj Ceebtsheej Qhuas Vaajtswv tug muaj koobmeej Thov kuas taagnrho txhua tsaav tuabneeg Lug pe Vaajtswv Ntuj tuableeg Vaajtswv lug qha kag Nwg lub sab Kuas noobneej ua le Nwg sabnyam Cale fwm hab qhuas Vaajtswv.

Tswv Yexus tug kws yog Vaajtswv Peb xaav qhuas Koj lub npe xwb Tswv Yexus Koj tau nqeg lug cawm Cov mivnyuas yaaj kws pluj lawm Koj txha yog tug Tswv kws yug zoo Tug kws lawv Koj qaab yuav tsi poob Cale fwm hab qhuas Vaajtswv.

Vaaj Ntsujplig tug kws nplig peb sab Yog peb tsi paub thov Koj qha Ntxwjnyoog yuav ntxag kuas peb yuamkev Thov Koj ua teeb ci rua peb Thov Koj rhuavtshem kevsiv kevnpug Thov Koj lug txhawb kuas peb muaj zug Cale fwm hab qhuas Vaajtswv.

009. Cale Qhuas Vaajtswv Vaaj Leejtxiv

Cale qhuas Vaajtswv Vaaj Leejtxiv Qhuas Yexus peb tug Cawmseej Cale qhuas Vaajtswv tug Ntsujplig Txhawbnqaa Vaajtswv Vaaj Pebleeg

Qhuas Vaajtswv kws hlub noobneej Tso Yexus nqeg rua nplajteb Peb noobneej txha muaj tug Cawmseej Thaus Yexus nqeg lug paab peb.

Qhuas peb tug Cawmseej Tswv Yexus Tug kws tuag theej peb lub txhoj Ua txuj kev rua peb moog sau ntuj Coj peb moog nrug Vaajtswv nyob.

Qhuas Vaaj Ntsujplig tug kws Dlawbhuv Tug kws kaav huv peb lub sab Tshoov peb sab kuas noog Vaajtswv lug Peb txha ua tau lub neej tshab.

010. Ua Vaajtswv Tsaug, Ua Vaajtswv Tsaug

Ua Vaajtswv tsaug, ua Vaajtswv tsaug Vaajtswv Vaaj Leejtxiv Qhuas Nwg lub npe rua txhua tug nov Puab txha txu fwjchim Cale qha rua txhua tug kuas Puab paub Vaajtswv lub npe Vim Vaajtswv hlub txhua tsaav Tuabneeg kws nyob huv nplajteb

Ua Vaajtswv tsaug, ua Vaajtswv tsaug Vaaj Leejtug Yexus Nwg yog tug kws muaj txujsa nyob Yog Vaajtswv Txujlug Tswv Yexus tsim lub ntuj Lub nplajteb hab dlej havtxwv Tsimnyog txhua tsaavyaam kws Nwg tsim txaav lug pehawm Nwg.

Ua Vaajtswv tsaug, ua Vaajtswv tsaug, Vaaj Ntsujplig Dlawbhuv Tug kws lug kaav cov ntseeg lub sab Pub puab muaj sabtug Vaaj Ntsujplig qha qhovtseeb Kev ncaajnceeg hab kev txavtxim Yog leejtwg tseem ua kev txhum Qhev yuav raug kev pemsij.

011. Peb Suavdlawg Qhuas Vaajtswv

Peb suavdlawg qhuas Vaajtswv Tug kws yog Vaaj Leejtxiv Tug kws yog Vaaj Leejtub Hab tug yog Vaaj Ntsujplig Thov lug kaav peb lub sab Thov lug kaav peb lub neej Thov xob tso peb povtseg Thov coj peb moog Ceejtsheej.

Peb suavdlawg qhuas Vaajtswv Vim Nwg yog Vaajtswv tag Nwg tsim tau peb tuabneeg Hab tshuabpaa kuas muaj sa Nwg tsim ntuj hab nplajteb Tsim nyuas nrojtsuag xyoobntoo Tsim muaj ntuj kub ntuj no Nub hli lug quas caijnyoog.

Peb suavdlawg qhuas Vaajtswv Vim Nwg yog tug Cawmseej Peb yog tuabneeg muaj txim Nwg zoo sab lug tuag theej Peb pum Vaajtswv kev hlub Nyob sau tug ntoo khaublig Peb cov ntseeg txha casab Hab tau txujsa ibtxhis.

012. Kuv Qhuas Vaajtswv, Vaaj Leejtxiv

Kuv Qhuas Vaajtswv, Vaaj Leejtxiv Vaaj Leejtub hab Vaaj Ntsujplig Lug ntawm Koj lub Npe Dlawbhuv Kuv yeejyuav ncu Koj tshaavntuj Thaus sawvntxuv kuv ua Koj tsaug Thaus nubpoob kuv ua Koj tsaug Txawmyog nruabnub los montuj Kuv qhuas Koj moog txhua-txhua nub.

Kuv qhuas Vaajtswv, Vaaj Leejtxiv Vaaj Leejtub hab Vaaj Ntsujplig Vaajtswv nyob tau qhov txhua chaw Huv nruabnraab cov ntseeg txhua pawg Txawmyog nyob haavzoov haavtsuag Lossis nyob roob mojsaab qhua Vaajtswv Koj tuavrawv kuv teg Vaaj Ntsujplig coj kuv txuj kev.

Kuv qhuas Vaajtswv, Vaaj Leejtxiv Vaaj Leejtub hab Vaaj Ntsujplig Vaajtswv tug muaj lub sab ntev Rua tuabneeg nyob huv nplajteb Muaj coobleej tseem tsi tau ntseeg Tabsis Koj yeej hlub txhualeej Koj ua sab ntev tog txhua tug Pov sab qub lug ntseeg Yexus.

013. Vaajtswv Koj Yeejyog Tug Kws Hlub Kuv

Vaajtswv Koj yeejyog tug kws hlub kuv Vaajtswv Koj yeejyog tug kws hlub kuv Kuv qhuas Koj hab fwm Koj Hab txhuscaug dlua pe Koj Vaajtswv Koj yeejyog tug kws hlub kuv.

Tswv Yexus, Koj tau tuag txhwv kuv dlim Tswv Yexus, Koj tau tuag txhwv kuv dlim Kuv casab hab ntseeg Koj Hab uatsuag ncuntsoov Koj Tswv Yexus, Koj tau tuag txhwv kuv dlim.

Vaaj Ntsujplig Koj yog tug kws paab kuv Vaaj Ntsujplig Koj yog tug kws paab kuv Koj coj kuv, Koj qha kuv Hab tsomkwm nrugnraim kuv Vaaj Ntsujplig Koj yog tug kws paab kuv.

014. Vaaj Leejtxiv Peb Qhuas Koj Lub Npe

Vaaj Leejtxiv peb qhuas koj lub Npe Peb nyob huv Koj txuj kev hlub Thaus tsi tau muaj ntuj hab nplajteb Koj xaiv peb lug ua Koj tug Peb txhawbnqaa Koj, peb txhawbnqaa Koj Peb hu Koj ua peb Leejtxiv Peb txhawbnqaa Koj, peb txhawbnqaa Koj Peb hu Koj ua peb Leejtxiv.

Tswv Yexus peb txhuscaug pe Koj Koj cawm tau peb dlim kev tuag Koj zoo sab sab hlo tuag theej peb txhoj Koj paab peb dlim kev puamtsuaj Peb txhawbnqaa Koj, Peb txhawbnqaa Koj Peb hu Koj ua peb tug Tswv Peb txhawbnqaa Koj, Peb txhawbnqaa Koj Peb hu Koj ua peb tug Tswv.

Vaaj Ntsujplig peb lug ua Koj tsaug Koj yog tug kaav peb lub sab Koj tuav peb teg tsi pub peb qaug Koj paab peb yeej kev ntxeevntxag Peb txhawbnqaa Koj, Peb txhawbnqaa Koj Koj yog tug txhawb peb lub zug Peb txhawbnqaa Koj, Peb txhawbnqaa Koj Koj yog tug txhawb peb lub zug.

015. Vaajtswv Tug Mauj Fwjchim

Vaajtswv tug muaj fwjchim ua ibpuas yaamtsaav Vaajtswv tsim lub ntuj hab Nwg tsaa Yexus kaav Vaajtswv hlub peb suavdlawg Nwg tso Nwg tug Tub Lug nyob huv nplajteb nuav tug Cawmseej Yexus.

Cale ua Vaajtswv tsaug Yexus lug nrug peb nyob Cale ua Vaajtswv tsaug Yexus Yexus tuag theej peb txhoj Yexus sawv huv qhov tuag rov muaj txujsa nyob Yog mej tsi tau ntseeg thov mej ntseeg tsi xob tog.

Yexus Nwg tsi khauvxwm txujsa huv nplajteb Nwg yeem ca luas muab Nwg coj moog tua povtseg Luas xuas ntsahlau ntsa Yexus tegtaw to ntshua Nwg theej peb lub txhoj kuas peb txha tsi puamtsuaj.

Cov kws ntseeg Tswv Yexus tau koobmoov npluamag Puab tub dlim lub txim hab puab tub tau txujsa Yog leejtwg lug ntseeg hab ca sab rua Yexus Tug ntawd yuav tau txujsa ntevdlhawv tsi txawj tu.

016. Nplajteb Vaajtswv Tsim Tseg

Npaljteb Vaajtswv tsimtseg Nwg pub peb nyob ibntus Txawmyog xaav nyob pestsawg losxij Yuav nyob qhov nuav tsi ntev Cov ntseeg Vaajtswv yuav nyob Lub tsev Ceebtsheej sau ntuj Peb yuav nrug Vaajtswv nyob qhov ntawd Moog le ibtxhis tsi kawg.

Nplajteb muaj xyoob muaj ntoo Zoo nkauj kawgnkaus le tag Tabsis muaj coobleej  xaav has tas Yuav tsi muaj nub dlua moog Yog mej tsi tau lug ntseeg Cale lug ntseeg nwgnuav Tswv Yexus tuag sau ntoo khaublig Txhwv mej dlim mej lub txim.

Nplajteb tsi ruaj tsi khov Tsi ntev yuav yaaj yuav pluj Qhov txhua chaw kws tuabneeg pheej ntshaw Vaajtswv yuav muab povhlawv Tswv Yexus txuj kev hlub Yog qhov tseemceeb hab ruaj Peb ntseeg Vaajtswv tsitseg tsitu Moog nyob qhov tsi puamtsuaj.

017. Qhuas Nwg, Qhuas Nwg, Qhuas Nwg

Qhuas Nwg, qhuas Nwg, qhuas Nwg Nwg cov tubkhai qhuas Nwg Nyob sauntuj suavdlawg hunkauj Hab qhuas Vaajtswv kawgnkaus Nwg tsim qhov txhua qhov chaw Nwg paub txhuayaam huvsi Vaajtswv muaj fwjchim Luj dluandlais taagnrho.

Qhuas Nwg, qhuas Nwg, qhuas Nwg Cov ntseeg suavdlawg qhuas nwg Huv qaabntuj nuav peb saunthwv Lug txhuscaug pe Vaajtswv Nwg yog tug muaj fwjchim Tsimnyog peb lug fwm Nwg Vaajtswv muaj txujsa Ntevdlhawv moog ibtxhis.

Qhuas Nwg, qhuas Nwg, qhuas Nwg Cov ntseeg Yexus qhuas Nwg Tub yog vim Vaajtswv kev hlub Nwg txha tso Nwg Leejtub Nqeg lug nyob huv nplajteb Coj peb rov lug cuag Nwg Peb cov ntseeg Yexus Txha le ua Nwg tsaug.

018. Vaajtswv Thov Koj Foom Koobmoov

Vaajtswv thov Koj foom koobmoov rua Peb cov ntseeg kws lug ntawm nuav Koj yog tug kws muaj sab dlawbpaug Peb txha casab lug cuag Koj Tej kws peb ntseeg tej ntawd ruaj khovkho Peb yeej ncuntsoov Koj tshaavntuj Peb yuav qhuas Koj, peb yuav fwm Koj Peb tau zoo nyob kaajsab lug.

Vaajtswv Koj tub paab peb kawgnkaus Nwgnuav peb txhuscaug pe Koj Koj hlub suavdlawg cov hluas cov laug Koj khaiv Yexus lug theejtxhoj Tswv Yexus tuag sau tug ntoo khaublig Nwg tsi khauvxwm Nwg txujsa Peb cov ntseeg txha yuav tsi raugtxim Peb yog Vaajtswv haivneeg tag.

Vaajtswv thov Koj tso tug Ntsujplig Kaav taagnrho peb sab peb ntsws Peb yuav ca Nwg kaav huv tuabsi Peb muab txhuayaam tso rua Nwg Peb yuav coj lub neej lawv koj sab nyam Thov Koj qha hab thov Koj ntuag Peb yuav nyob huv Koj lub xubndlag Ibsim neej moog tso sab plhuav.

019. Txhawbnqaa Vaajtswv

Txhawbnqaa Vaajtswv tug kws Muaj fwjchim tsim ibpuas yaamtsaav Huv kuv lub sab qhuas Nwg Vim Nwg yog tug kws zoo sab paab Txhua tug kws nov Thov tuaj rua huv lub tuamtsev Tuaj nrug kuv qhuas Vaajtswv lub npe.

Txhawbnqaa Vaajtswv tug kws Kaav taagnrho lub ntuj hab nplajteb Txhualeej txhuatug lug nrhav Kev cawmsav huv Vaajtswv txhaisteg Mej tsi paub lov? Vaajtswv paub yaam mej sab ntshaw Nwg txha cevteg paab peb suavdlawg.

Txhawbnqaa Vaajtswv tug kws Muaj laajlim tswvyim zoo kawgnkaus Vim Nwg hlub peb, Nwg txha le Pub rua peb muaj noj muaj haus Thaus peb ntxhuvsab Vaajtswv yuav nplig peb lub sab Vaajtswv ua rua peb nyob kaajsab.

Txhawbnqaa Vaajtswv ca kuv Lub sab hab ntsujplig qhuas Vaajtswv Ca kuv txujsa cevnqaj dlaimtawv Lub ncauj lug suab qhuas Nwg Thov peb suavdlawg has Haleluyas Amees Thov peb suavdlawg qhuas tug Cawmseej.

020. Vaajtswv Koj Yog Peb Tug Cawmseej

Vaajtswv Koj yog peb tug Cawmseej Moog tag ibtxhab ibtxhis Yog chaw rua peb nkaum kev txhawjxeeb Koj yog peb Vaaj Leejtxiv

Nyob huv qaab Koj tug dluab ntxoovntxoo Peb tau nyob kaajsab lug Koj txhaisteg lug foom koob foommoov Pub rua peb txhua-txhua tug. Koj tsim tau nplajteb ha blub ntuj Tswj txhua yaam nyob ruaj khov Koj tsi txawj hloov, Koj zoo le qub Tuav ntuj hab teb tsi pob.

Peb ibxtheeb xyoo ntawm Koj xubndlag Zoo le yog Koj ibnub Sijhawm tub dlhau moog lawm ntau tam Zoo le Koji b taavsu. Vaajtswv Koj yog peb tug Cawmseej Peb txaav lug vaamkhom Koj Thov Koj coj peb txhuatug lub neej Coj peb moog nrug Koj nuyob.

021. Kuv Yuav Pehawm

Kuv yuav pehawm kuv tug Vaajtswv Lug ntawm lub sab dlawbpaug Kuv lub sab yeej yuav ncuntsoov Nwg Tej koobmoov kws kuv tau.

Kuv muab kuv lub sab npuab Vaajtswv Nrug Nwg koom ib txujsa Kuv yuav qhuas Vaajtswv tuableeg xwb Txhuscaug ntawm Nwg xubdlag.

Kuv lub suab qhuas yuav nrov tsi tu Txhawbnqaa Vaajtswv moog le Kuv yuav pehawm Vaajtswv txhuanub Kuv lub sab txha yuav nqeg.

Vaajtswv Txujlug nyob huv kuv sab Qha kuas kuv txu fwjchim Kuv yuav pehawm Vaajtswv tag-tag Vim Vaajtswv yog Ntsujplig.

022. Cov Timtswv Ntuj Qhuas Vaajtswv

Cov timtswv ntuj qhuas Vaajtswv Ha-le-lu-yas Puab uake lub pehawm Nwg Ha-le-lu-yas Tuabneeg nplajteb yuav txhawbnqaa Ha-le-lu-yas Vaajtswv lub npe kws nrovnchaa Ha-le-lu-yas.

Taagnrho nubpoob rua nubtuaj Ha-le-lu-yas Tuaj uake hu zaaj nkauj qhuas Ha-le-lu-yas Taagnrho nplajteb hab Ceebtsheej Ha-le-lu-yas Txhawbnqaa Vaajtswv lub koobmeej Ha-le-lu-yas.

Qhuas Vaajtswv tug muaj kev hlub Ha-le-lu-yas Nwg tau khaiv Nwg tuab Leegtub Ha-le-lu-yas Nqeg lug cawm mivnyuas noobneej Ha-le-lu-yas Hab ua nplajteb tug Cawmseej Ha-le-lu-yas.

023. Lug Peb Suavdlawg Hunkauj

Lug peb suavdlawg hunkauj Haleluyas Amees Hunkauj ua Vaajtswv tsaug Haleluyas Amees Hunkauj txhawnqaa Vaajtswv Qhuas Nwg kawgsab kawgntsws Qhuas Vaajtswv tuableeg xwb Haleluyas Amees.

Lug peb hunkauj uake Haleluyas Amees Qhuas Vaajtswv Ntuj lub Npe Haleluyas Amees Tsimnyog peb qhuas Vaajtswv Txhuscaug ndlua pehawm Nwg Qhuas Vaajtswv tuableeg xwb Haleluyas Amees.

Qhuas Vaajtswv lub fwjchim Haleluyas Amees Nwg nyob ibtxhab ibtxhis Haleluyas Amees Nwg txha le yog Vaajtswv Txhuayaam txhuatsaav qhuas Nwg Qhuas Vaajtswv tuableeg xwb Haleluyas Amees

024. Peb Fwm Vaajtswv Tug Muaj Fwjchim

Peb fwm Vaajtswv tug muaj fwjchim luj kawgnkaus Nwg yog tug Vaajtswv kws qhovmuag pum tsi tau Nwg muaj txujsa nyob moog ibtxhis tsi txawj tuag Peb suavdlawg yuavtsum ua rua Nwg tau ntsejmuag.

Vaajtswv txuj kev cai tswjfwm yog kev ncaajnceeg Tswj hab tuav tau tej tebchaws kuas nyob thaajyeeb Vaajtswv txuj kev cai ruajkhov le lub hauvroob Kev phem yuav pluj moog thaus suavdlawg xyum ua zoo.

Vaajtswv txuj kev cai yuav ua rua peb cajsa Yog peb cogcaag rua huv txuj kev cai ntawd tag Peb yuav zoo ibyaam le tsob ntoo kws hlaavnplooj Hab yuav txawj tawgpaaj txitxiv thaws naj thaws xyoo.

Vaaj Leejtxiv tug kws muaj tshwjchim ci ntsaa-ab Koj cov tubkhai lug txhuscaug ntawm Koj xubndlag Nubnua peb suavdlawg txaav lub pe hawm Koj hab Thov Koj pub Vaaj Ntsujplig lug kaav peb lub sab.

025. Pehawm Tug Vaajntxwv

Pehawm tug Vaajntxwv kws kaav ntuj Ceebtsheej Qhuas Nwg txuj kev hlub, qhuas Nwg lub koobmeej Nwg yog tug kws tsomkwm peb hab tivthaiv peb Peb txhuatug lub neej yeej nyob huv Nwg txhaisteg.

Vaajtswv lub fwjchim kws nyob moog ibtxhis tsim ntuj hab nplajteb, tsim nub hab tsim hli Vaajtswv tsim txhua yaamtsaav hab tsim peb noobneej Nwg yog peb Vaaj Leejtxiv hab yog tug Cawmseej.

Vaajtswv lub tswvyim leejtwg yuav ntsuag tau? Vaajtswv lub sab xaav, tsi muaj leejtwg paub Yog Vaajtswv  kaw yeej tsi muaj leejtwg qheb tau Yog Nwg qheb lawm yeej tsi muaj leejtwg kaw tau.

Vaajtswv txuj kev hlub zoo le tug dlej ntshab Ndlwg rua peb txhua tug txhawb peb lub sab Peb txaav lug vaamkhom Nwg hab casab rua nwg Nwg tau txu fwjchim lug ua peb tug phoojywg.

026. Vaajtswv Yog Tug Kws Dlawbhuv

Vaajtswv yog tug kws dlawbhuv Peb txha le lug hawm Nwg lub Npe Nwg yog tug kws kaav sauntuj Hab Nwg kaav tuabneeg huv nplajteb Vaajtswv kaav txhuayaam huvsi Nwg lub fwjchim nyob ibtxhis.

Cov timtswv ntuj hunkauj qhuas Vaajtswv tug tshwjchim ci ntsaa-ab Puab txhawb kuas Nwg tau ntsejmuag Puab txhuscaug ntawm Nwg lub xubndlag Nyob huv Vaajtswv lub tuamtsev Puab pheej qhuas Vaajtswv lub Npe.

Tuabneeg nplajteb yuav lug hawm Vaajtswv tug kws muaj kev ncaajnceeg Cov timtswv ntuj yuav lug txhawb Vaajtswv tug kws muaj koobmeej Suavdlawg hunkauj Hauxanas Hu zaaj nkauj Haleluyas.

Ca peb lub suab hunkauj nrov Moog txug ntawm Vaajtswv lub xubndlag Nwg yuav noog tej lug peb thov Yog peb thov hum Nwg lub sab nyam Peb yeej yuav tau txais koobmoov Vim Vaajtswv sab dlawb sab zoo.

027. Pehawm Vaajtswv Ntawm Kev Zoo Sab

Pehawm Vaajtswv ntawm kev zoo sab Txhawbnqaa Vaajtswv txuj kev hlub Qheb sab lug noog Vaajtswv lub qha Ua lub neej noog Vaajtswv lug Muab kev phem kev qas kev tsausntuj Kev nyuajsab tso plhuavtseg Muab peb lub neej ua Vaajtswv tug Ca Vaajtswv tuav rawv peb teg.

Ntuj hab nplajteb taabtom hunkauj Qhuas Vaajtswv lub koob lub Npe Cov timtswv qhuas Vaajtswv kawgnkaus Puab tsi dlhuav txuj kev hawmpe Tej nyuas roob nyuas haav hab havtxwv Qhuas Vaajtswv ntawm sab dlawbpaug Txhuayaam txhuatsaav lug hawm Vaajtswv Qhuas Vaajtswv ntawm suab hunkauj.

Nubnua peb suavdlawg txaavlug hawm Vaajtswv Ntuj tug muaj fwjchim Thov Koj ntxuav kuas peb lub sab dlawb Peb txha yuav tau txais kev dlim Vaajtswv yog tug muaj kev zaamtxim Nwg muaj lub sab dlawb sab zoo Yog leejtwg lug leeg nwg lub txim Yuav tau Vaajtswv txuj koobmoov

028. Anplahaas Tug Vaajtswv

Anplahaas tug Vaajtswv Tug kws kaav ntuj Ceebtsheej Tug kws paub taagnrho txhua yaamtsaav Tug kws ncaajnceeg Nwg yog Tswv Yehauvas Muaj sa nyob moog ibtxhis Nwg yeej ibtxwm yog lub Hauvpaug hab yog Lub Ntsis.

Anplahaas tug Vaajtswv Kuv txaav lug vaamkhom Nwg Kuv yuav zoo sab lug leegyuav Nwg Ua kuv tug Tswv Nyob huv Nwg lub xubndlag Kuv yuav nyob kaajsab lug Nwg yuav tso cai rua kuv Lug ua Nwg ibleeg tub.

Anplahaas tug Vaajtswv Txha le yog Vaajtswv tag Kuv yeejyuav pum Nwg tug tshwjchim Kws ci ntsaa-ab Kuv yuav qhuas Nwg lub Npe Lug ntawm lub suab hunkauj Kuv yuav txhuscaug ntawm Nwg xubndlag hab ua Nwg tsaug.

029. Yeej Tsi Muaj Leejtwg Kag Le

Yeej tsi muaj leejtwg kag le Kws yuav pauv Vaajtswv lub sab Noobneej aw, koj yog leejtwg Vaajtswv puas yuav noog koj qha?

Yeej tsi muaj leejtwg kag le Kws yuav paub Vaajtswv lub sab Leejtwg yuav muaj fwjchim luj Npaum tug kws cawm tau txujsa.

Yeej tsi muaj leejtwg kag le Kws yuav muab txaus rua Vaajtswv Muab nyaj hab kuv ntau kawg los Tsi npaum muab lub sab rua Nwg.

Yeej tsi muaj leejtwg kag le Kws yuav tsiv dlhau ntawm Vaajtswv Txawmyog yuav moog txug ntuj kawg Los yeej moog tsi dlahu Vaajtswv.

030. Vaajtswv Ntug Tug Kws Muaj Fwjchim

Vaajtswv Ntuj tug kws muaj fwjchim Kaav taagnrho txhua yaamtsaav huv tuabsi Kuv thov txhuscaug pe Koj Tsaancauj tsaalug hab qhuas Koj Txawmyog yuav tau zoo los txomnyem Kuv yuav txhawbnqaa Koj lub koob lub Npe.

Thov coj kuv lub neej huv nplajteb Kuas kuv ncaajnceeg lawv le Koj txuj kev Thov kuas kuv muab sab npuab Vaajtswv Koj tej Lug qhuabntuag Tswv Yexus yog kuv tug Xwbfwb Thov kuas kuv coj tau Koj tug yaamntxwv.

Thov Koj txhawb kuas kuv txawj mobsab Rau sab ua Koj teg dlejnum kaus tav Thov pub kuv muaj tswvyim Ua dlejnum tawgpaaj txitxiv Kuv tsi xaav ua tuncaab tucnua Tabsis kuv xaav ua kuas tav txhijtxhua.

031. Ca Peb Tuabtxhij Qhuas Vaajtswv

Ca peb tuabtxhij qhuas Vaajtswv Ca peb uake pehawm Nwg Vaajtswv kev hlub nyob ibtxhis Nwg pheej ua sab ntev moog le.

Ca peb qha rua lwmtug nov Has tas Vaajtswv yeej muaj nyob Vaajtswv kev hlub nyob ibtxhis Nwg pheej ua sab ntev moog le.

Ntuj hab teb yog Vaajtswv tuav Txhua yaamtsaav txha le nyob ruaj Vaajtswv kev hlub nyob ibtxhis Nwg pheej ua sab ntev moog le.

032. Kuv Qhuas Kuv Tug Vaajtswv

Kuv qhuas kuv tug Vaajtswv kws Ncaajnceeg Nwg txhaisteg muaj fwjchim nyob ruajnreeg Ntuj Ceebtsheej hab nplajteb pehawm Nwg Tsimnyog lawm kuv yuavtsum pe Vaajtswv.

Kuv qhuas kuv tug Vaajtswv kws cajsa Kuv yuav ua lawv le Nwg Txujlug qha Vim kuv ua txhum yuav raug kev puamtsuaj Tabsis Vaajtswv paab kuv dlim kev tuag.

Kuv qhuas kuv tug Vaajtswv kws npluanuj Kuv muaj noj muaj haus yog Vaajtswv pub Vaajtswv tsi ca kuas kuv txomnyem dlhau Qhov kws kuv lub zug yuav tiv tsi taug.

033. Kuv Qhuas Vaajtswv Tug Muaj Fwjchim

Kuv qhuas Vaajtswv tug muaj Fwjchim Tsim tau ibpuas yaamtsaav Tug kws has kuas havtxwv tshwmsim Hab tsim kuas muaj thooj aav Kuv qhuas Vaajtswv tug muaj tswvyim Tsim nubqub puv nruabntug Thaus montuj Vaajtswv kuas hli ci Ca nub kaav thaus nruabnub.

Kuv qhuas Vaajtswv tug muaj sab zoo Txhuayaam Nwg npaaj muaj txaus Vaajtswv tsim tsajtxhu hab qoobloo Kuv txha muaj noj muaj haus Kuv qhuas Vaajtswv tug muaj cuabkaav Kuv najnub xaav tsi thoob Vaajtswv tswj taag ibpuas yaamtsaav Nubtuaj moog rua nubpoob.

Nrojtsuag xyoontoo sau roob huv haav Yeej najnub qhuas Vaajtswv Tsajnyeg tsajqus kws nyob nruabnraag Qhuas Vaajtswv nrov nroontwg Kuv qhuas Vaajtswv tug nyob sau ntuj Muaj tshwjchim ci ntsaa-ab Kuv qhuas Vaajtswv tug kws Dlawbhuv Nwg txha yog Vaajtswv tag.

034. Koj Yog Vaajtswv

Koj yog Vaajtswv Koj tsim nplajteb rua peb nyob Koj tsim lub nub hab cov nubqub huvsi Koj tsim tsajtxhu Koj tsim qoobloo pub peb noj Koj kaav taagnrho lub qaabntuj nuav huvsi.

Peb ua Koj tsaug peb tug Vaajtswv Yexus Peb ua Koj tsaug, peb ua Koj tsaug Peb yuav tau ua peb tug Tswv Yexus tsaug Nwg hlub suavdlawg, Nwg hlub suavdlawg.

Tug Tswv Yexus nqeg lug nyob huv nplajteb nuav Nwg tuag theejtxhoj Nwg raug txuj kev txomnyem Yexus dlaws kuv dlimplawg huv dlaab xibteg lug Hab sau lub txim huvsi muab moog povtseg.

Tug Tswv Yexus nce rov moog nyob puag sauntuj Yexus has tas kuas peb cov tsi xob txhawj Thaus txug sijhawm Nwg yeejyuav nqeg rovqaab lug Coj peb moog nrug Nwg nyob lawm puag sauntuj.

035. Ibpuas Yaamtsaav Kws Vaajtswv Tsim

Ibpuas yaamtsaav kws Vaajtswv tsim Tsaa mej lub suab qhuas Vaaj Leejtxiv Haleluyas, Haleluyas Lub nub kws kaav sijhawm nruabnub Lub hli kws kaav sijhawm montuj Cale qhuas Nwg, cale qhuas Nwg Haleluyas, Haleluyas, Haleluyas

Txhua haiv tuabneeg nyob huv qaabntuj Tej fuab tej cua nyob sau nruabntug Haleluyas, Haleluyas Tej roob tej haav hab dlej havtxwv Cale tsaa suab lug qhuas Vaajtswv Cale qhuas Nwg, cale qhuas Nwg Haleluyas, Haleluyas, Haleluyas.

Nrojtsuag xyoobntoo mivnaag mivnoog Tsajnyeg tsajqus nyob tom haavzoov Haleluyas, Haleluyas Hunkauj qhuas peb tug Tswv Cawmseej Ibyaam le cov timtswv Ceebtsheej Cale qhuas Nwg, cale qhuas Nwg Haleluyas, Haleluyas, Haleluyas.

Tswv Yehauvas yog tug Yug Zoo Nwg tuableeg txha txawj foom koobmoov Haleluyas, Haleluyas Nwg Txujlug Tseeb txha muaj fwjchim Nwg muaj txujsa nyob moog ibtxhis Cale qhuas Nwg, cale qhuas Nwg Haleluyas, Haleluyas, Haleluyas.

036. Peb Tuabneeg Tau Txais Tshaavntuj

Pev tuabneeg tau txhaavntuj lug naag Peb txha le kkwv tau noj tau naav Vaajtswv ca lub nub ci rua nplajteb Muaj lub nub ci nplajteb txha pumkev Muaj lub nub ci npaljteb txha pumkev.

Thov Vaajtswv paab peb cov ntseeg txhua tug Kuas peb txawj lug ncu Vaajtswv tshaavntuj Ca peb qhuas Vaajtswv lub koob lub npe Tas Vaajtswv tau foom koobmoov rua peb Tas Vaajtswv tau foom koobmoov rua peb

Thov Vaajtswv lug tsomkwm hab saib xyuas Txhuatug kws yog Vaajtswv cov mivnyuas Kuas muaj noj muaj haus thaws naj thaws xyoo Kuas txhua tug ntsib kev nojqaab nyobzoo Kuas txhua tug ntsib kev nojqaab nyobzoo.

Txawmyog peb raug txuj kev txomnyem Thaus peb tseem ua neej nyob huv nplajteb Los Vaajtswv yeej tsi tso peb povtseg Nwg nyob nrugnraim tuavrawv peb txhaisteg Nwg nyob nrugnraim tuavrawv peb txhaisteg.

037. Cov Kwvtij Ntseeg Suavdlawg

Cov kwvtij ntseeg suavdlawg Quaspuj quasyawg uake hunkauj Txhawbnqaa Vaajtswv ntuj Tug tsim ibpuas tsaavyaam Tau paab peb suavdlawg Dlimplawg Dlaab txhaisteg Rov lug ntseeg Nwg lub npe Nyob uake ntawm Nwg lub xubndlag

Vaajtswv yog tug muaj txujci luj tshaajplawg Tsimnyog suavdlawg lug txhuscaug pehawm Nwg Tswv Yexus yog tug puvnkaus txuj kev hlub Nwg yuav nqeg rovqaab lug Coj peb txhuatug moog nrug Nwg nyob.

Cov ntshaav kws muaj nujnqes Txha ntxuav tau peb lub sab dlawg-dlawb Kws yog nldwg lug ntawm Tswv Yexus saab phaabtaav Yuav ntxuav tau txhua tsaav Tuabneeg txuj kev txhum Yog leejtwg tig rov lug Leeg lub txim rua tug Tswv Yexus.

Tug paab yog Tswv Yexus kws tau nqeg lug huv lub nplajteb Tau raug luas muab tua Dlaincuv sau ntoo khaublig yog txhwv peb tuabneeg paab peb dlim kev tuag yog leejtwg txaav lug cuag tswv Yexus yauv pub txujsa tshab.

038. Pehawm Hab Qhuas Koj Lub Npe

Pehawm hab qhuas Koj lub Npe Tug kws muaj fwjchim luj kawg le Txhua tsaav hab txhuayaam tuabneeg Qhuas hab fwm Vaajtswv Koj tuableeg Khoom nplajteb pluj tag yaajntshis Koj Txujlug nyob moog ibtxhis

Tej kws peb xaav yuav xaav tau Peb tub muab has qha rua Koj paub Koj tub teb peb tej lug thov Peb tau lub tuamtsev pehawm Koj Peb txha lug uake hunkauj Thoojsab koomntsws ua Koj tsaug.

Vaajtswv peb tsi muaj dlaabtsi Coj lug pauj tau Koj tej  txajntsig Tsuasyog muab lub sab lub ntsws Cob rua Koj ua tug tuav hab tswj Thov siv peb qha txuj Moo Zoo Txha yuav tau koj tej koobmoov.

039. Kuv Yuav Tig Saib Tojroob Hauvpeg

Kuv yuav tig saib tojroob hauvpeg Saib kev cawmdlim tuaj qhovtwg tuaj Kev cawmdlim tuaj ntawm Vaajtswv tuaj Yog tug Vaajtswv kws tsim ntuj hab nplajteb Nwg yuav tswjrawv thaajchaw kws kuv moog sawv Nwg yuav tswjrawv txhua-txhua kaujruam ntawm Kuv obtxhais kutaw.

Tug kws tivthaiv Yixalayees Tsi ncaws dlaabndlub hab tsi tsaugzug Muaj tseeb tag lauj, Nwg tsi tsaugzug Nwg yuav nyob nrugnraim nruabnub hab montuj Sijhawm nruabnub dluab tshaavntuj yuav tsi kub Sijhawm montuj Nwg yuav pub rua kuv Muaj kev kaajsab lug.

Vaajtswv saibntsoov cov ntseeg lub neej Thaus kws taabtom tawm moog taugkev Lossis thaus kws tseem nyob huv tsev Nwg nrug suavdlawg moog hab tuav suavdlawg teg Txhua lub sijhawm Nwg yuav tsomkwm hab cawm Nwg paab suavdlawg Nwg yuav ua le ntawm Moog txug ndlua nub kawg.

040. Vaajtswv Hab Peb Tug Tswv Yexus

Vaajtswv hab peb tug Tswv Yexus Koobmeej nrovnchaa moolug Qhovtxhua qhovchaw nov txhua Taagnrho thoobplawg nplajteb huvsi Qhovtxhua qhovchaw nov txhua Taagnrho thoobplawg nplajteb huvsi.

Suavdlawg kws nyob huv lub qaabntuj Yuav nov Vaajtswv Txujlug Yexus tub lug nyob huv nplajteb Paab peb tau txais txujsa Yexus tub lug nyob huv nplajteb Paab peb tau txais txujsa.

Cov ntseeg suavdlawg ncu Nwg tshaavntuj Nwg tuag theej peb txhuatug Ua peb cov ntseeg lub chaw suv sab Peb ua Tswv Yexus tsaug Ua peb cov ntseeg lub chaw suv sab Peb ua Tswv Yexus tsaug. Txhua tsaav tuabneeg huv qaabntuj khwb Yuav txhuscaug ndlua pe Nwg Yexus yog tug Vaajntxwv kaav peb Hab kaav nplajteb taagnrho Yexus yog tug Vaajntxwv kaav peb Hab kaav nplajteb taagnrho.

041. Vaajtswv Leejtub Kws Nyob Sau Ntuj

Vaajtswv Leejtub kws nyob sau ntuj Nqeg lug nyob huv nplajteb Nwg yug lug ua tuabneeg Leejtub Zoo sab lug raug txomnyem.

Tswv Yexus lub Npe, Tswv Yexus lug Npe Tswv Yexus lub Npe zoo kawgnkaus Tswv Yexus lub Npe, Tswv Yexus lug Npe Tswv Yexus lub Npe zoo kawgnkaus

Tswv Yexus lub Npe muaj fwjchim Tsimnyog suavdlawg qhuas Nwg Nwg lug ua noobneej tug Cawmseej Muaj fwjchim le Vaajtswv.

Peb noobneej poob rua kev puamtsuaj Tsi muaj leejtwg yuav cawm Tabsis Tswv Yexus tuaj txugnldua Nwg paab tau peb dlimplawg.

Tsi muaj dlua ib lub npe qhovtwg Yuav paab tau peb kuas dlim Tsuasyog Tswv Yexus tuableeg xwb Txhaj dlaws tau peb lub txim.

042. Tswv Yexus Yog Tuabtug Vaajntxwv

Tswv Yexus yog tuabtug Vaajntxwv Kws kaav ntuj hab nplajteb Kws kaav ntuj hab nplajteb Ca peb cov ntseeg lug txhawbnqaa Nwg

Ces taag… Suavdlawg…Yuav lug…Txhuscaug. .. Pe Nwg hab txhua tug nplaig qhuas Nwg.

Cov tub khai sau ntuj lug txhuscaug Ntawm Tswv Yexus xubndlag Ntawm Tswv Yexus xubndlag Puab qhuas Nwg ntawm lub suab hunkauj.

Vaajtswv haivneeg Yixalayees Cale qhuas mej tug Tswv Cale qhuas mej tug Tswv Cale leeg yuav mej tug Cawmseej.

Tuabneeg nplajteb tau txais koobmoov Vim Yexus yog Vaajtswv Vim Yexus yog Vaajtswv Ca peb muab momkub rua Nwg ntoo.

043. Tswv Yexus Lub Npe

Tswv Yexus lub npe, Tswv Yexus lub Npe Tswv Yexus lub Npe zoo kawgnkaus Tswv Yexus lub npe, Tswv Yexus lub Npe Tswv Yexus lub Npe zoo kawgnkaus.

Haleluyas, Haleluyas Tswv Yexus lug Npe zoo kawgnkaus Haleluyas, Haleluyas Tswv Yexus lug Npe zoo kawgnkaus. Tswv Yexus kovyeej, Tswv Yexus kovyeej Tswv Yexus kovyeej txuj kev tuag Tswv Yexus kovyeej, Tswv Yexus kovyeej Tswv Yexus kovyeej txuj kev tuag.

Tswv Yexus paab peb, Tswv Yexus paab peb Tswv Yexus paab peb yeej Ntxwjnyoog Tswv Yexus paab peb, Tswv Yexus paab peb Tswv Yexus paab peb yeej Ntxwjnyoog.

044. Fwm Yexus Tug Kws Yog Vaajtswv

Fwm Yexus tug kws yog Vaajtswv Muab peb lub sab pub rua Nwg Nwg theej peb lub txhoj kuas peb dlim Tsimnyog peb pauj Nwg txajntsig Hunkauj txhawbnqaa hab ua Nwg tsaug Nwg yog Vaajntxwv luj kawgnkaus.

Peb qhuas Nwg vim thaus chivkeev lug Vaajtswv yeej taabncuab hab hlub Nwg txha foommoov rua peb txhua xyoo Kuas peb tau nojqaab nyob zoo Hunkauj txhawbnqaa Vaajtswv lub Npe Tug kws muaj fwjchim luj kawg le.

Vaajtswv yog tug Tswv kws yug zoo Nwg paab peb dlim kev puagntsoog Nwg yeej paub peb tej kev tsaugmuas Nwg cevteg tuav peb sawv ruaj Hunkauj txhawbnqaa Vaajtswv lub Npe Tug kws foom koobmoov rua peb. Peb cov kws ntseeg tug Tswv Yexus Txhua haiv tuabneeg thoob qaabntuj Cale tsaa suab hunkauj uake Ntawm lub suab kws nrov lomzem Peb fwm hab qhuas Vaajtswv tuableeg Tug kws yog peb tug Cawmseej.

045. Sawvntxuv Ntuj Nyavnyuas Kaaj

Sawvntxuv ntuj nyavnyuas kaaj Kuv lub sab nyob tsi qaab Kuv xaav qhuas Tswv Yexus Kuv muab lub sab lub ntsws Coj lug fij rua Vaajtswv Kuv xaav qhuas Tswv Yexus.

Kuv txaav moog cuag Vaajtswv Kuas kuv nyob ze ntawm Nwg Kuv xaav qhuas Tswv Yexus Kuv hu zaajnkauj uatsaug Hu npaumtwg los tsi txaus Kuv xaav qhuas Tswv Yexus.

Thaus kuv muaj kev ntxhuvsab Tswv Yexus nplig kuv sab Kuv xaav qhuas Tswv Yexus Tsi muaj leejtwg hlub kuv Npaum le tug Tswv Yexus Kuv xaav qhuas Tswv Yexus.

Thaus kuv tseem muaj txujsa Kuv yuav hunkauj has tas Kuv xaav qhuas Tswv Yexus Kuv ua Nwg tsaug txhuanub Suab hunkauj nrov tsi tu Kuv xaav qhuas Tswv Yexus.

046. Yexus Zoo Kawgnkaus

Yexus zoo kawgnkaus Tsimnyog kuv ua Nwg tsaug Nwg yog Vaajtswv hab yog noobneej Kuv yeejyuav qhuas Nwg Kuv yeejyuav fwm Nwg Hab ua rua Nwg tau txais koobmeej.

Lub tajnyom zoo kawg Haav txivyeem los zoo kawg Tawgpaaj labvog tsw qaabzib ntxag Yexus tseem zoo tshaaj Yexus ci tshab tshaaj Kuv yuav qhuas Nwg kawg kuv lub sab.

Lub nubci zoo kawg Hab lub hli ci zoo kawg Tsausntuj tej nubqub ci dlawbpaug Yexus tseem ci tshaaj Yexus tseem tshab tshaaj Cov timtswv sau ntuj pev tsi tau.

Txhua yaamtsaav zoo kawg Hab taabtom ua timkhawv Qha meej rua peb pum Tswv Yexus Yexus yog Vaajtswv Kuv yuav vaamkhom Nwg Kuv yuav najnub qhuas Tswv Yexus.

047. Kuv Lub Sab Aw’

Kuv lub sab aw’ cale tsimdlheev Cale qhuas koj tug Tswv Cawmseej Qhuas hab txhawbnqaa Nwg lub koobmeej Nwg ua rua koj muaj kev thaajyeeb Nwg ua rua koj muaj txuj kev thaajyeeb Nwg ua rua koj muaj kev thaajyeeb

Kuv yog ibtug kws tub pluj lawm Tabsis Yexus tau nqeg lug cawm Nwg cov ntshaav ntxuav kuv lub txim Nwg ua rua kuv muaj kev cawmdlim Nwg ua rua kuv muaj txuj kev cawmdlim Nwg ua rua kuv muaj kev cawmdlim.

Yeebncuab Ntxwjnyoog lug ntxeevntxag kuv Tub tuagteb pheej txaav lug ze kuv Kuv uatsaug Vaajtswv txuj koobmoov Nwg ua rua kuv muaj kev tau zoo Nwg ua rua kuv muaj txuj kev tau zoo Nwg ua rua kuv muaj kev tau zoo.

Kev txhawj kev ntshai kuv najnub ntsib Kuv txuj hauvkev mas tsausfuab nti Nwg tuav kuv teg taug txuj kev tshab Nwg ua rua kuv muaj kev casab Nwg ua rau kuv muaj txuj kev casab Nwg ua rua kuv muaj kev casab.

048. Muab Lub Kausmom Fuabtais

Muab lub kausmom fuabtais Rua tug Mivnyuas yaaj ntoo Ntawm lub suab hunkauj kws nrov luj Thoobplawg huv Ceebtsheej nroog Tsimdlheev lauj kuv lub sab Cale hunkauj qhuas Nwg Cale qhuas tug Mivnyuas Yaaj kws Yog Cawmseej yog Vaajtswv.

Muab lub kausmom fuabtais Rua Vaajtswv Leejtub ntoo Qhuas Tswv Yexus tuabneeg Leejtub Txhuscaug ntawm Nwg lub rooj Nwg tau lug huv nplajteb Nwg raug txuj kev txomnyem Nwg coj peb moog cuag tau Vaajtswv Ruaqhov Nwg yog txuj Kev.

Muab lub kausmom fuabtais Rua tug Tswv txujsa ntoo Nwg nyob ibtxhis Nwg muaj fwjchim Nwg muaj sab dlawb sab zoo Txhuscaug ntawm Nwg xubndlag Hunkauj lub suab lomzem Muab peb lub sab fij rua Vaajtswv Qhuas Nwg lub koob lub Npe.

049. Cov Pejxeem Huv Nroog Xi-oos

Cov pejxeem huv nroog Xi-oos Cale muaj kev zoo sab Mej tug Vaajntxwv lug txug lawm Nwg yog mej tug Tswv tag Nwg caij tug mivnyuas neegluav Nwg yog Daviv Xeebntxwv Nwg muaj cuabkaav paab tau mej Ruaqhov Nwg yog Vaajtswv.

Cov timtswv sau ntuj hunkauj Qhuas Vaajtswv heev kawgnkaus Xaav kuas tuabneeg huv nplajteb Txhua tug ua Vaajtswv tsaug Tswv Yexus yog tug Vaajntxwv Kws kaav tuabneeg lub sab Nwg hloov tau tej tuabneeg Txhum peemtsheej ua tuabneeg tshab.

Tug Vaajntxwv kws Luj Kawgnkaus Yog tug kaav ntuj Ceebtsheej Tug Vaajntxwv kws Luj Kawgnkaus Yog nplajteb tug Cawmseej Thov kuas Tswv Yexus tuableeg Yog tug kws muaj fwjchim Thov kuas Tswv Yexus lub Npe Raug txhawbnqaa moog ibtxhis.

050. Vaajtswv Txujlug Tshwmsim

Vaajtswv Txujlug tshwmsim ua noobneej Yog lug ua peb tug Cawmseej Tswv Yexus yog Vaajtswv tuableeg Tub Hab Nwg yog Tuabneeg Leejtub Txhua lub hauvcaug yuav lug txhus pe Nwg Vim Nwg yog peb tug Vaajntxwv Txhua tug nplaig yuav hunkauj txhawbnqaa Nwg vim Nwg yog peb tug Vaajtswv.

Yexus qha has tas Nwg yog txuj Kev Coj moog txug Vaajtswv lub tsev Yexus tuableeg txha le yog qhov Tseeb Qha rua peb txug ntuj Ceebtsheej Yexus yog tug muaj txujsa ntevdlhawv nyob Moog le ibtxhis tsi kawg Qhuas Nwg, qhuas Nwg cale lug qhuas Nwg Vim Nwg yog peb tug Vaajtswv.

Tug Fuabtais kws Luj yog Tswv Yexus Luj dlua tsoom fuabtais txhua tug Peb cov ntseeg kws tau yug dlua tshab lawm Yuav nrug Nwg tswjteb kaavchaw Yexus yuav ua tug txavtxim ncaajnceeg rua Tuabneeg nplajteb txhualeej. Qhuas Nwg, qhuas Nwg cale lug qhuas Nwg Vim Nwg yog peb tug Vaajtswv.

051. Tuabneeg Yuav Siv Tug Nplaig

Tuabneeg yuav siv tug nplaig lug Hunkauj qhuas tug Tswv Yexus Nwg yog Vaajtswv hab yog Vaajntxwv Cale hunkauj qhuas Nwg.

Tswv Yexus yog tug taabncuab peb Kuv txha qhuas Nwg lub Npe Kuv yuav qha rua tuabneeg qaabntuj Kuas txhua tug ntseeg Yexus.

Tswv Yexus lub Npe muaj koobmeej Thoobplawg huv nroog Ceebtsheej Nwg lub koobmeej nrov nchaamoo lug Thoobplawg huv lub qaabntuj.

Nwg muaj fwjchim dlua dlaab Ntxwjnyoog Nwg kovyeej kev puagntsoog Nwg dlaws sawhlau tso kuas peb dlim Coj peb lug cuag Leejtxiv.

052. Vaaj Yexus Muaj Fwjchim

Vaaj Yexus muaj fwjchim Sisluag le Nwg Vaaj Leejtxiv Hab sab zoo ibyaam le Nwg Vaaj Leejtxiv Tabsis Nwg tsi tau xaamkhib Yuav tau nrug Leejtxiv sisluag Nwg zoo sab tso txhuayaam lug theej peb tuag.

Nwg lug yug ua tuabneeg Nwg txu fwjchim qeg heev Nwg yeej txu-txu fwjchim Tig lug noog Nwg Vaaj Leejtxiv Txawmyog tuabneeg muab Nwg ntsa Kag rua sau tug ntoo khaublig Los Nwg tseem noog Vaajtswv lug moog ibtxhis.

Koj yuavtsum hlub Vaajtswv Kawg lub sab hab kawg lub ntsws Kawg plaabplawv kawg tug dlaag hab kawg tug zug Yuavtsum hlub tuabneeg zejzog Yaam le koj hlub koj lub cev Koj txha le moog lawvnraim Vaajtswv txuj kev.

053. Qhuas Nwg! Qhuas Nwg! Qhuas Tswv Yexus

Qhuas Nwg! Qhuas Nwg! Qhuas Tswv Yexus peb tug Cawmseej Nwg yog tug kws Tsimnyog tau txais koobmeej Nwg lub meejmom Yog sawv ntawm Vaajtswv saab tegxis Nwg muaj fwjchim Sisluag le Vaaj Leejtxiv Nwg yog peb tug Povthawj Hlub kws coj ncaajnceeg Nwg thov Vaajtswv Paab rua mivnyuas noobneej

Qhuas Nwg! Qhuas Nwg! Qhuas Nwg lub npe kws muaj fwjchim Qhuas Nwg! Qhuas Nwg! Qhuas Nwg ibtxhab ibtxhis.

Qhuas Nwg! Qhuas Nwg! Qhuas tug Mivnyuas Yaaj kws dlawbhuv Nwg nqeg lug ua Noobneej nyob huv qaantuj Nwg tuag theej txhoj Nwg tso peb suavdlawg dlim lub txim Nwg sawv rov lug Muaj txujsa nyob ibtxhis.

Nwg tau kovyeej Dlaab Ntxwjnyoog  hab txuj kev tuag Nwg coj noobneej Moog ua Vaajtswv mivnyuas.

054. Qhuas Tug Mivnyuas Yaaj

Qhuas tug Mivnyuas Yaaj Lug ntawm lub suab hunkauj Tsimnyog peb cov ntseeg Ua tug Mivnyuas Yaaj tsaug Qhuas tug Mivnyuas Yaaj Kws tuag theej peb lub txhoj Tau pebnub Nwg sawv Rov lug muaj txujsa nyob.

Qhuas tug Mivnyuas Yaaj! Qhuas tug Minyuas Yaaj Ntuj hab nplajteb cale lug pehawm Nwg Qhuas tug Mivnyuas Yaaj! Qhuas tug Minyuas Yaaj Nwg txha le tsimnyog ua peb tug Vaajtswv.

Qhuas tug Mivnyuas Yaaj Cov ntshaav tsimtxaj kawgnkaus Coj Vaajtswv hab noobneej Lug sisraug zoo tau Qhuas tug Mivnyuas Yaaj Vim Nwg muab Nwg tug kheej Lug paab peb noobneej Nwg ua peb tug Cawmseej

Qhuas tug Mivnyuas Yaaj Tsimnyog suavdlawg qhuas Nwg Taagnrho txhua tsaav tuabneeg Nyob huv qaab ntujkhwb Qhuas tug Mivnyuas Yaaj Has tas Haleluyas Cale hu zaajnkauj has tas Haleluyas.

055. Cawmseej Yexus Nyob Sauntuj

Cawmseej Yexus nyob sauntuj Nwg lug ua Tuabneeg Leejtub Vim yog Nwg muaj txuj kev hlub Haleluyas! Kuv tug Cawmseej!

Nwg lug raug txuj kev txomnyem Thaus Nwg ua neej nyob nplajteb Nwg tuag theej tuabneeg sab phem Haleluyas! Kuv tug Cawmseej!

Nwg lug raug tej numtswv ntxub Nwg raug luas quabyuam caijtsuj Tsi muaj tug yuav tshua hab hlub Haleluyas! Kuv tug Cawmseej!

Puab coj Nwg moog tua povtseg Puab xuas ntsahlau ntsa Nwg teg Puab xuas muv nkaug Nwg lub cev Haleluyas! Kuv tug Cawmseej!

Nwg tuag sau tug ntoo khaublig Nwg dlaws tau tuabneeg lub txim Kuas dlimplawg moog tag ibtxhis Haleluyas! Kuv tug Cawmseej!

Kuv yog tug tuabneeg raug txim Kev tuag caum tuaj muab kuv khi Tabsis Yexus paab kuv dlim Haleluyas! Kuv tug Cawmseej!

056. VAAJTSWV TSAA YEXUS LUG

Vaajtswv tsaa Yexus lug Ua tug muaj fwjchim luj Tabsis Nwg tsi xaav tas Yuav khaws lub fwjchim ca Nwg tso lub fwjchim tseg Hab nqeg lug huv nplajteb Zoo sab txu lub fwjchim Lug ua ibtug tubtxib.

Yexus ua Nwg lub neej Lawv le txuj kev ncaajnceeg Txawmyog Nwg hlub txhua tug Los tseem raug  numtswv ntxub Luas muab Nwg coj moog tua Los Nwg yeej txaus sab tuag Nwg tuag sau ntoo khaublig Yog theej nplajteb lub txim.

Yog vim le nuav Vaajtswv Txha tis lub npe rua Nwg Lub npe ntawd muaj meejmom Txaus peb suavdlawg vaamkhom Lub nplajteb hab lub ntuj Yuav txhuscaus pe Yexus Suavdlawg yuav leeg has tas Yexus yog Vaajtswv tag.

057. TSWV YEXUS LUB NPE MUAJ FWJCHIM

Tswv Yexus lub npe muaj fwjchim Kuv yuav qhuas Nwg ibtxhis Hab lug txhuscaug ntawm Nwg xubndlag Kuv qhuas Nwg, qhuas Nwg Qhuas Nwg, Yexus kuv tug Tswv.

Vaajtswv Txujlug yeej has tseg tag Hab paab tau peb zoo sab Tej kws Nwg has tseg tub tav lawm Kuv qhuas Nwg, qhuas Nwg Qhuas Nwg, Yexus kuv tug Tswv.

Peb cov kws ntseeg Yexus txhua tug Txais yuav kag Nwg Txujlug Nwg yeej ua tau ibpuas tsaavyaam Kuv qhuas Nwg, qhuas Nwg Qhuas Nwg, Yexus kuv tug Tswv.

Txhua tsaav tuabneeg thoob lub nplajteb Tebchaws nyob dleb nyob ze Txhua tug tau Nwg txuj kev thaajyeeb Kuv qhuas Nwg, qhuas Nwg Qhuas Nwg, Yexus kuv tug Tswv.

Thaus lub neej nyob nplajteb nuav xaus Cov ntseeg yuav lug sissau Lug hawm hab pe tug Tswv Yexus Kuv qhuas Nwg, qhuas Nwg Qhuas Nwg, Yexus kuv tug Tswv.

058. COV NTSEEG SUAVDLAWG

Cov ntseeg suavdlawg, Peb qhuas Vaajtswv lub Npe Ua timkhawv qha rua Tuabneeg huv nplajteb Has tas Yexus paab Peb dlim kev txomnyem Haleluyas! Haleluyas!

Yexus yog lub Pobzeb kws nyob ruajkhov Zoo le ntsaayeej ua Chaw rua pawgntseeg nyob Peb cov kws ntseeg Txha muaj lub chaw vaamkhom Haleluyas! Haleluyas!

Cov ntseeg txhuatug Muaj lub ntsejmuag luagntxhi Thaus Yexus paab Suavdlawg dlimplawg lub txim Vim Yexus yog tug Cawmseej muaj fwjchim Haleluyas! Haleluyas!

Txhua lub tenchaws Kws nyob huv qaabntuj khwb Yuav tuaj txhuscaug Pe Yexus peb tug Tswv Txhua tsaav tuabneeg Yuav nrug cov ntseeg qhuas Nwg Haleluyas! Haleluyas!

059. KUAS NPLAJTEB CALE NYOB NTSAGTU

Kuas Nplajteb cale nyob ntsagtu Cale ntshai Vaajtswv txug tshee Muab lub sab xaav phem tso povtseg Txaav lug pehawm tug Cawmseej Vim Nwg tau nqeg lug Nyob nplaj…teb Muab Nwg txujsa lug tuag theej.

Nwg ibtxwm nyob thaus chivkeeb lug Nwg lug tshwjchim ci ntsaa-ab Tabsis Nwg lug yug ua noobneej Coj txuj Xuv Zoo lug qhuabqha Nwg yog tej zaubmov Saab ntsuj…plig Kws lug cawm tuabneeg txujsa,

Tswv Yexus yog tug kws ncaajnceeg Yog qhov kaaj ci rua qhov tsaus Nwg lug ua nplajteb tug Vaajntxwv Kws muaj fwjchim luj kawgnkaus Nwg lug rhuavtshem txuj Kev tsaus…ntuj Nwg kovyeej ntujtxag tebtsaus.

Cov timtswv ntuj najnub hunkauj Has tas qhuas Nwg, peb qhuas Nwg Puab sawv ncig Vaajtswv lub zwmtxwv Hab puab hunkauj qhuas Vaajtswv Haleluyas, Ha..lelu…yas Haleluyas qhuas Vaajtswv.

060. KUV HAWM TUG VAAJTSWV KWS YOG TUG CAWMSEEJ

Kuv hawm tug Vaajtswv Kws yog tug Cawmseej Kuv vaamkhom Nwg Casab rua Nwg tuableeg Nwg ris kuv lub txim Tuag theej kuv lub txhoj Nwg cevteg lug paab Thaus kuv tsaancauj thov.

Kuv tug Fuabtais yog Tug kws muaj kev hlub Nwg hlub peb tuabneeg Txhum kws nyob qaabntuj Tsi muaj leejtwg Txwv tau Nwg txuj kev hlub Kuv xaav tsi thoob uacaag Nwg pheej hlub kuv.

Kuv tug Fuabtais Yog nplajteb tug Cawmseej Kuv vaamkhom Nwg Lub npe moog nyob Ceebtsheej Nplajteb tsi muaj dlua Lwmtug paab peb le lawm Tswv Yexus tuableeg Xwb txha yog tug cawm.

061. THOV VAAJ NTSUJPLIG COJ KUV KEV

Thov Vaaj Ntsujplig coj kuv kev Thov nrugnraim tuavrawv kuv teg Ua lub teeb rua kuv pumkev Nplig kuv sab thaus raug txomnyem Thov kuas kuv nov koj lub suab Thov kuas kuv pum Koj ntsejmuag Kuv xaav nov Koj lulug caw Nrug kuv moog koj txha txug chaw.

Koj zoo le kuv tug phoojywg Thaus muaj mob Koj cevteg plhw Thov xob ca txuj kev txhawjxeeb Nyob nruabnraab ntawm wb obleeg Thov Koj lug nplig kuv lub sab Thov Koj qha kuas kuv casab Kuv xaav nov Koj lulug caw Nrug kuv moog koj txha txug chaw.

Thaus dlhau txuj kev txomnyem lawm Kuv yuav ntsib kev zoo sab kawg Yuav qhuas Vaaj Ntsujplig Dlawbhuv Kws tau coj kev ua ntu zug Thov muab kuv lub npe sau ca Huv Vaajtswv phoo ntawv muaj sa Kuv xaav nov Koj lulug caw Nrug kuv moog koj txha txug chaw.

062. THOV VAAJ  NTSUJPLIG TSAWS SAU KUV

Thov Vaaj Ntsujplig tsaws sau kuv Txeem rua kuv sab kuas puv npluamag Ntxuav kuv lub sab kuas dlawbhuv Thov Vaaj Ntsujplig lug ua tug qha.

Vaajtswv Ntuj thov Koj pub Koj tug Ntsujplig lug rua kuv Thov lug kaav huv kuv lub sab Vaaj Ntsujplig thov lug nwgnuav kag.

Kuv zoo le lub teeb taws roj Kws cig pumkev rua qhov tsausntuj Thov Vaaj Ntsujplig nrug kuv nyob Ua cov roj teeb lug pub rua kuv.

Thov Vaaj Ntsujplig tuav kuv teg Nrugnraim kuv nyob najnub txhuamo Kuv nrug Vaaj Ntsujplig taug kev Moog ntuj Ceebtsheej nrug Vaajtswv nyob.

063. VAAJ NTSUJPLIG DLAWBHUV

Vaaj Ntsujplig Dlawbhuv Thov lug huv kuv sab Kuas kuv txawj dlhuav Nplajteb txuj kev phem qas Thov qha kuas kuv txawj Rausab ntseeg Vaajtswv Hab txawj hlub Vaajtswv Kuas kawg sab kawg ntswg.

Yog kuv taij thov Tbsis Vaajtswv tsi teb Thov qha kuas kuv txawj Ua sab luj sab ntev Tawmyog kuv tsi tau Pum txujci tseemceeb Los thov txhawb kuas Kuv txawj muab sab rau ntseeg

Thov tshoov kuv lub sab Kuas kuv muaj kev hlub Ibyaam le cov tubkhai Kws nyob sau ntuj Thov Koj tso suavtawg Lug hlawv kuv nploojsab Kuv txha ua tau Vaajtswv dlejnum kws tav.

064. VAAJ NTSUJPLIG TUG DLAWBHUV

Vaaj Ntsujplig tug Dlawbhuv Qaws tau tuabneeg qaabntuj Lug nyob sis raug zoo ua ibke Siskoom tau ua ibtse Tsi has tug muaj tug pluag Tsi has tug Maab tug Suav Vaaj Ntsujplig Dlawbhuv nyob nrugnraim Tsi pub suavdlawg sisfaib.

Vaaj Ntsujplig tshoov peb sab Kuas peb txawj sishlub tag Ibyaam le yog ibcuab kwvtij Koom tuabtug nam tug txiv Yog muaj ibtug quajntsuag Ces raug suavdlawg txhijtxhua Yog muaj ibtug raug lwmtug qhuas Ces suavdlawg tau ntsejmuag.

Vaaj Ntsujplig tuav peb teg Coj peb nrug Nwg moog kev Nwg qha kuas ibleeg paab ibleeg Vim suavdlawg yog cov ntseeg Yog peb muaj kev sischim Nwg qha kuas sis zaam txim Nwg qha kuas peb peemtsheej moog ua Vaajtswv Ntuj cov mivnyuas.

065. VAAJ NTSUJPLIG THOV COJ KUV

Vaaj Ntsujplig thov coj kuv Moog cuag Vaajtswv Ntuj Thov Koj tshoov kuv sabntsws Kuas kuv pehawm Nwg Qha kuas kuv txawj leegtxim Hab txawj txu fwjchim Ntawm Vaajtswv lub xubndlag Kuv xaav yug dluatshab. Vaaj Ntsujplig thov Koj qha Kuas kuv paub has tas Kuv yog tuabneeg muaj txim Kev txhum muab kuv khi Kuv dligmuag hab laagntseg Kuv tsi pum txuj kev Qha kuas kuv paub qhov tseeb Kws yog tug Cawmseej.

Vaaj Ntsujplig thov saib kuv Lub neej txhua-txhuanub Kuas kuv nyob ze Vaajtswv Xob nrug dleb ntawm Nwg Nrug Nwg koom tuab txujsa Ua lawv Nwg sab nyam Thov xob ca kev ntxeevntxag Lug sim kuv lub sab.

066. PEB COV NTSEEG TSWV YEXUS

Peb cov ntseeg Tswv Yexus Peb yuav nyob kaajsab lug Cale moog rua huv Lub nroog Npelehees Moog saib tug Mivnyuas Vaaj kws yog tug Cawmseej.

Moog txhuscaug pe Tswv Yexus Moog txhuscaug pe Tswv Yexus Qhuas hab txhawbnqaa Yexus Kws yog peb tug Cawmseej.

Cov tub yugyaaj tau tuaj Txhuatug muaj ntsejmuag luag Puab tau pum tug Mivnyuas Vaaj huv nkuajnyuaj Puab cale moog hawm Hab pe tug Tswv Yexus.

Cov tub txawjntse taug kev Lub nubqub ua puab ntej Coj puab kev tuaj nrhav Tau tug Mivnyuas Vaaj Puab cale moog hawm Hab pe tug Mivnyuas Vaaj.

Cov timtswv Ceebtsheej ntuj Hunkauj qhuas Tswv Yexus Hab taagnrho tej pejxeem Kws nyob Ceebtsheej Tuabtxhij hunkauj qhuas Yexus peb tug Cawmseej

Vaajtswv Tej Lug cajsa Cogtseg tau tav lawm tag Vaajtswv txuj kev hlub Ua rua peb pum tseeb Nwg pub Nwg leejtub Lug ua peb tug Cawmseej.

067. THAUS KWS COV TUB YUGYAAJ

Thaus kws cov tub yug yaaj taabtom Zuv yaaj txug ib taagmo Txawm muaj timtswv yaa lug hunkauj Qha Moo Zoo rua puab paub Qha Moo Zoo rua puab paub.

Timtswv sau ntuj txha le has tas Mej yuav muaj kev zoo sab Thaus mej moog pum tug Cawmseej lawm Mej yeejyuav zoo sab kawg Mej yeejyuav zoo sab kawg.

Monuav huv lub nroog Npelehees Malis yug tug Cawmseej Nwg muab khaubdluag qhwv tug Moglab Puagrawv huv nwg xubndlag Puagrawv huv nwg xubndlag.

Cov tub yug yaaj txha le sawvtseeg Moog huv nroog Npelehees Puab txha moog hawm Mivtub Yexus Nwg pw huv lub dlaabnyuj Nwg pw huv lub dlaabnyuj.

Tug Tswv Yexus yog tug Cawmseej Kws lug paab peb noobneej Ris peb lub txim ntxuav peb lub sab Kuas suavdlawg muaj sab tshab Kuas suavdlawg muaj sab tshab.

Nubnuav peb lug ua Vaajtswv tsaug Nwg hlub suavdlawg kawgnkaus Nwg tso Yexus paab peb dlimtxim Peb tau txujsa ibtxhis Peb tau txujsa ibtxhis.

068. MO MUAJ MOOV ZOO

Mo muaj Moov Zoo Mo zoo taagnrho Tuabneeg pw txug taagmoo Malis yug tau tug Mivtub Cawmseej Nwg yog Vaajtswv lug yug ua noobneej Cawmseej Yexus tau lug Cawmseej Tswv Yexus tau lug.

Mo muaj Moov Zoo Mo zoo taagnrho Lub sijhawm ib taagmo Cov timtswv yaa lug qha cov yug yaaj Puab hunkauj has tas Haleluyas Cawmseej Yexus tau lug Cawmseej Tswv Yexus tau lug.

Mo muaj Moov Zoo Mo zoo taagnrho Mo ntawd Vaajtswv tau tso Tswv Yexus nqeg nroog lug rua nplajteb Lug ua kev moog Ceebtsheej pub rua peb Cawmseej Yexus tau lug Cawmseej Tswv Yexus tau lug.

Mo muaj Moov Zoo Mo zoo taagnrho Yexus lug nrug peb nyob Yexus coj tau peb moog cuag Vaajtswv Peb txha tau nrug Vaajtswv ua phoojywg Cawmseej Yexus tau lug Cawmseej Tswv Yexus tau lug.

069. COV TIMTSWV NYOB PUAG SAUNTUJ

Cov timtswv nyob puag sau ntuj Puab qhuas Vaajtswv tuableeg Tub Malis yug tug mivnyuas Vaaj Suavdlawg hu Haleluyas Malis muab nwg Mivnyuas Tub Tso pw huv iblub dlaabnyuj Yexus lug nrug suavdlawg nyob Qha Vaajtswv rua suavdlawg nov Cov timtswv qhuas Vaajtswv Ntuj Malis yug tug Tswv Yexus.

Tswv Yexus kws Malis yug Nwg yog Vaajtswv tuableeg Tub Nwg lug nyob huv lub nplajteb Tso Nwg lub tsev sau ntuj tseg Yexus yeejyog  tug Cawmseej Coj peb taug kev ncaaj kev nceeg Ca peb lug qhuas tug Cawmseej Hu Nwg npe Emanu-ees Cov timtswv qhuas Vaajtswv Ntuj Malis yug tug Tswv Yexus.

Yexus Nwg muab Nwg txujsa Paab suavdlawg kuas muaj sa tshab Yexus tuag theej peb lub txhoj Suavdlawg txha yuav muaj sa nyob Nwg yuav paab txhua tug kws ntseeg Kuas ua tau tuabneeg ncaajnceeg Paab peb suavdlawg dlim lub txim Tau txujsa ntevdlhawv ibtxhis Cov timtswv qhuas Vaajtswv Ntuj Malis yug tug Tswv Yexus.

070. MUAB KHAUBDLUAG LUG QHWV TUG MIVTUB

Muab khaubdluag lug qhwv Tug Mivtub tso pw ca Cov nubqub puag sau ntuj Taagnrho ci ntsaa-ab Tug Mivtub Yexus pw Tsaugzug huv dlaabnyuj Cov timtswv puag sau ntuj Qhuas tug Tswv Yexus

Cov tuabneeg yug yaaj txawm Sawvtseeg hab moog nrhav Puab pum Malis puagrawv Tug Mivnyuas Moglab Paub suavdlawg lug txhuscaug Ndlua pe Tswv Yexus Tug Mivtub Tswv Yexus Kws pw huv dlaabnyuj.

Tug Mivnyuas kws Vaajtswv pub rua Malis yug Nwg yog tug Cawmseej Lug paab tuabneeg qaabntuj Nwg lug huv nplajteb Yog lug paab peb dlimtxim Lwmnub peb yuav tau nrug Nwg nyob moog ibtxhis.

071. MUAB KHAUBDLUAG LUG QHWV

Muab khaubdluag lug qhwv tug Mivtub tso pw ca Cov nubqub puag Sau ntuj taagnrho ci ntsaa-ab Tug Mivtub Yexus Pw tsaug zug huv dlaabnyuj Cov timtswv puag saub ntuj Qhuas tug Tswv Yexus.

Cov tuabneeg yug yaaj txawm Sawvtseeg hab moog nrhav Puab pum Malis puagrawv Tug Mivnyuas Moglab Puab suavdlawg lug txhuscaug Ndlua pe Tswv Yexus Tug Mivtub Tswv Yexus Kws pw huv dlaabnyuj. Tug Mivnyuas kws Vaajtswv Pub rua Malis yug Nwg yog tug Cawmseej Lug paab tuabneeg qaabntuj Nwg lug huv nplajteb yog Lug paab peb dlimtxim Lwmnub peb yuav tau nrug Nwg nyob moog ibtxhis.

072. MUAJ IBTUG TIMTSWV

Muaj ibtug timtswv sau ntuj Lug ze nroog Npelehees Muaj cov kws moog zuv yaaj montuj Uacav paub txawm raagdlheev Tsi xob ntshai kuv coj txuj Moo Zoo Yuav qha zaaj ntawd rua mej Mej cale dlha moog huv lub nroog Nrhav Malis hab Yauxej.

Thaus mej moog txug huv Npelehees Yuav pum Mivnyuas Moglab Tug Mivnyuas ntawd yog tug Cawmseej Kws cawm tuabneeg txujsa Nwg yeejyog tug kws Vaajtswv khaiv Vaajtswv pub Malis yug Nwg ua rua nplajteb nuav kaajnrig Nwg npe hu ua Yexus.

Thaus mej moog pum tug Mivnyuas ntawd Pw huv iblub dlaabzaub Mas mej txhuatug yuav zoo sab kawg Mej yuav ua Vaajtswv tsaug Mej txhuscaug ndlua pe tug Cawmseej Kws paab tuabneeg dlimtxim Tug Tub kws yug huv Npelehees Yog Vaajntxwv muaj fwjchim.

073. VAAJTSWV NWGNUAV KJ TUB UA LAWV LE

Vaajtswv nwgnuav Koj tub ua lawv le Koj coglug tseg lawm Rua qhov kuv lub qhovmuag tau pum tug Cawmseej kws lug ntawd Nwg yog tug kws Koj tau tso lug paab noobneej Nwg yuavv ci pumkev rua txhua leej.

Vaajtswv peb casab rua Koj tej Lug Hab peb tseem tog Koj Thov xob ca peb kev ntseeg pluj moog Thaus peb tseem ua neej nyob Peb najnub tog Tug kws lug paab peb noobneej Tug ntawd yog peb tug Tswv Cawmseej.

Vaajtswv peb tog tug Cawmseej lug dlhau Lawm ntau tam tuabneeg Nwgnuav Nwg tau tshwmsim lug rua Huv lub nroog Npelehees Timtswv qha cov Yugyaaj moog ntsib Tswv Yexus Nwg pw tsaugzug huv dlaabzaub nyuj.

074. COV TIMTSWV SAU NTUJ YAA LUG

Cov timtswv sau ntuj yaa lug yuj Yaa qeg-qeg lug rua nplajteb Hunkauj tas, Tug Mexiyas yug Cale moog txhuscaug ndlua pe Moog pehawm Nwg Moog pehawm Nwg Nwg yog nplajteb tug Vaajntxwv.

Cov yug yaaj taabtom zuv paab yaaj Puag nraag laj thaus ib taagmo Timtswv sau ntuj txawm yaa lug ncaaj Qha Xuv Zoo pub rua puab nov Moog pehawm Nwg Moog pehawm Nwg Nwg yog nplajteb tug Vaajntxwv.

Cov tub Txawjntse nyob saab nubtuaj Puab taug kev tuaj dleb heev kawg Vim muaj nubqub txawv tshwmsim tuaj Puab txha paub Cawmseej yug lawm Moog pehawm Nwg Moog pehawm Nwg Nwg yog nplajteb tug Vaajntxwv.

Nubnua ca Yexus lug tshwmsim Ua Cawmseej huv peb lub sab Kuas peb pum Vaajtswv tug tshwjchim Kws ibtxwm yeej ci ntsaa-ab Moog pehawm Nwg Moog pehawm Nwg Nwg yog nplajteb tug Vaajntxwv.

075. THOV PEB TXHUATUG HUNKAUJ

Thov peb txhuatug hunkauj txhawbnqaa Hukauj qhuas tug Mivnyuas Vaaj Vim Nwg nqeg lug yug ua noobneej Lug ua nplajteb tug Cawmseej Tswv Yexus zoo sab nqeg lug yug Paab noobneej txhualeej txhuatug.

Cawmseej Tswv Yexus tau lug yug Ntawm ibtug nkaujxwb dlawbhuv Nwg yog Vaajtswv tug muaj fwjchim Nwg tuableeg txha dlaws tau txim Nwg peemtsheej ua tuabneeg Leejtub Lug txomnyem pw huv nkuajnyuj.

Cov timtswv ntuj tau lug hunkauj Txhawbnqaa hab ua Vaajtswv tsaug Muaj tuabneeg zuv yaaj txug taagmo Timtswv lug qha rua puab nov Timtswv has kuas puab cale npaaj Hab moog saib tug Mivnyuas Vaaj.

076. TIMTSWV SAU CEEBTSHEEJ NTUJ TAU

Timtswv sau Ceebtsheej ntuj tau Lug hunkauj thaus ib taagmo Tshaaj Xuv Zoo  rua npaljteb nov Txhua tug yuav zoo sab kawgnkaus

Glo…ho…ho…ho…ho…ho…ho… ria In excelsis Deo Glo…ho…ho…ho…ho…ho… ho…ria In excelsis Deo

Vim lecaag mej txha hunkauj Hab mej muaj kev zoo sab kawg Peb xaav paub tej mej pum ntawm Pum dlaabtsi thov qha peb paub

Peb hunkauj qhuas tug Cawmseej Kws pw huv lub dlaab zaub nyuj Nwg lub npe hu ua Yexus Nwg yug huv nroog Npelehees.

077. IB TAAGMO LUB NROG NPELEHEES

Ib taagmo lub nroog Npelehees Tseem pw tsaugzug ntsagtu Muaj iblub nubqub tau tshwm tuaj Tsi thooj tej kws txeev pum Txhobtxwm tuaj kuas suavdlawg paub Tas Yexus tshwmsim lawm Vaajtswv Txujlug kws tau has tseg Ua tav taag rua mo ntawd.

Mo ntawd Tswv Yexus tshwmsim lug Muaj timtswv sau ntuj tuaj Qha Moo Zoo rua nplajteb tuabneeg Kuas tsoomzeej nov txhijtxhua Thaus ntawd cov timtswv sau ntuj Coob heev mas suav tsi txheeb Txawm lug hu ibzaaj nkauj has tas Nplajteb yuav nyob thaajyeeb.

Tswv Yexus yug lug ua noobneej Tshwmsim thaus ib taagmo Nwg yog tug Cawmseej nyob sau ntuj Nqeg lug nrug noobneej nyob Nwg yog tug muaj lub sab hlub Tsi xaiv leejtwg ntsejmuag Yog leejtwg ntseeg hab lug leegtxim Yuav tsi raug kev puamtsuaj.

Suavdlawg yuavtsum fwm tug Cawmseej Kws yug huv Npelehees Nwg yog txuj Kev hab yog qhov Tseeb Lug cawm mivnyuas noobneej Tswv Yexus kuv tug Cawmseej Thov lug kaav kuv lub sab Thov Koj dlaws kuv lub txim povtseg Pub kuv muaj lub sab tshab.

078. CA LUB NPLAJTEB MUAJ KEV ZOO SAB

Ca lub nplajteb muaj kev zoo sab Hunkauj ua Vaajtswv tsaug Vim tug Cawmseej tshwmsim lug lawm Ca peb ua Vaajtswv tsaug Ca peb ua Vaajtswv tsaug Ca peb, ca peb ua Vaajtswv tsaug.

Ca lub nplajteb rua Vaajtswv kaav Peb txha muaj kev thaajyeeb Tswv Yexus yuav ua rua txhua tug Tau txais txuj kev thaajyeeb Tau txais txuj kev thaajyeeb Tau txais, tau txais txuj kev thaajyeeb.

Tswv Yexus coj peb rov qaab lug Nrug Vaajtswv sis raug zoo Xob ca kev txhum khi tau peb ntxiv Peb txha tau txais koobmoov Peb txha tau txais koobmoov Peb txha, peb txha tau txais koobmoov.

Muab peb lub neej fij rua Vaajtswv Muab pub rua Tswv Yexus Ca txuj kev Tseeb hab kev ncaajnceeg Kaav peb txhualeej txhuatug Kaav peb txhualeej txhuatug Kaav peb, kaav peb txhualeej txhuatug.

079. THOV PEB TUG TSWV EMANU-EES

Thov peb tug Tswv Emanu-ees Nqeg lug paab cov Yixalayees Cov kws raug kev quajntsuag tognrhw Txug thaus Vaajtswv tug Tub lug tshwm Cale zoo sab! Emanu-ees Yexus lug paab cov Yixalayees. Thov tug kws yog Daviv caajceg Lug paab kuas peb dlim Dlaab xibteg Thov paab kuas peb dlim kev puamtsuaj Hab kuas peb kovyeej txuj kev tuag Cale zoo sab! Emanu-ees Yexus lug paab cov Yixalayees.

Thov kuas nub peb tug Tswv lug yug Ua rua peb suavdlawg sab tajtug Qhov kws tsausntuj nti rov qaab kaaj Qhov kws pusfuab nti rov qaab tshaav Cale zoo sab! Emanu-ees Yexus lug paab cov Yixalayees.

Thov Vaajntxwv Daviv tug Xeebntxwv Cale nqeg lug ua peb tug Tswv Thov Koj lug ua peb tug Cawmseej Hab kuas peb kovyeej txuj kev tuag Cale zoo sab! Emanu-ees Yexus lug paab cov Yixalayees.

080. NU-EES, NU-EES, COV YUG YAAJ

Nu-ees, Nu-ees, cov yug yaaj nov Iblub suab hunkauj lomzem nrov Yog cov timtswv kws nyob sau ntuj Hunkauj has txug Cawmseej Yexus.

Nu-ees, Nu-ees, Nu-ees, Nu-ees Yexus yog nplajteb tug Cawmseej.

Nyob saab nubtuaj muaj cov npluanuj Puab pum Tswv Yexus lub nubqub Ci ntsaa-ab nyob rua sau nruabntug Qha txug tug Cawmseej tau lug yug

Cov npluanuj txha saib lub nubqub Taug kev dleb tuaj nrhav Tswv Yexus Nqaa nyaj nqaa kub hab tshuaj tswqaab Coj tuaj pub rua tug Mivnyuas Vaaj.

Noobneej txhuatug kws nyob qaabntuj Cale hunkauj qhuas Tswv Yexus Txhuatug kws paub tseeb cale leeg Yexus yog nplajteb tug Cawmseej.

081. NYOB PUAG SAU IBNTAA NTUJ

Nyob puag sau ibntaa ntuj Muaj iblub suab hunkauj Muaj dlua iblub nubqub Ci ntsaa-ab tawgpaaj paug Tswv Yexus yug lug lawm Huv lub nroog Npelehees Tug Moglab huv dlaabzaub yog Npajteb tug Cawmseej.

Nplajteb muaj kev zoo sab Tug Cawmseej yug lug lawm Pw huv leejnam xubndlag Leejnam muab Nwg puagrawv Tswv Yexus yug lug lawm Yug huv iblub nkuajtsaj Tug Moglab huv dlaabzub yog Tug Tswv cawm txujsa.

Yexus nqeg lug nplajteb Tseg meejmom ca Ceebtsheej Nwg zoo sab raug txomnyem Lug tshwmsim ua noobneej Tswv Yexus yug lug lawm Nwg tsi muaj lub txaaj pw Tug Moglab huv dlaabzaub Yog nplajteb tug Vaajtswv. Cale nrug peb hunkauj Hu zaajnkauj qhuas Vaajtswv Nrug peb ua Vaajtswv tsaug Hu zaajnkauj tas qhuas Nwg Tswv Yexus yug lug lawm Nwg pw sau cov quavnyaab Tug Moglab huv dlaabzaub Yog ibtug Mivnyuas Vaaj.

082. COV NTSEEG CALE ZOO SAB

Cov ntseeg cale zoo sab Yexus yug lug lawm tag Cale lug noog peb tej lug Peb has txug tug Tswv Yexus Kws lug yug huv Npelehees Nwg yug lug ua peb tug Cawmseej Yexus yug lug lawm Yexus yug lug lawm.

Cov ntseeg cale zoo sab Yexus yug lug lawm tag mej qhovntsej puas tau nov dlua? Yexus lug tshem kev puamtsuaj Nwg lug qha dlua txuj kev Tseeb Coj tau noobneej moog ntuj Ceebtsheej Nwg lug paab noobneej Nwg lug paab noobneej.

Cov ntseeg cale zoo sab Yexus yug lug lawm tag Peb noobneej muaj kev casab Yexus yog tug Cawmseej tag Nwg tog txhuatug kws lug cuag Nwg tsi xaiv leejtwg ntsejmuag Cale lug ntseeg Nwg Cale lug ntseeg Nwg.

083. VAAJTSWV TAU MUAB TXUJ KEV XYIVFAAB

Vaajtswv tau muab txuj kev xyivfaab Lug rua huv lub nplajteb Ibtug nkaujxwb yug Mivnyuas Vaaj Lug ua Cawmseej paab peb Ntxwjnyoog sawhlau khi tau peb lawm Cawmseej paab peb dlimplawg.

Vaajtswv tau nchuav txuj kev xyivfaab Lug rua nplajteb Nwg tso tug Cawmseej lug paab peb.

Vaajtswv tau khaiv ibpaab timtswv Yaa lug qha cov yug yaaj Paub taabtom zuv yaaj tsausntuj nti Uacaag xublaim cinplaag Ces cov timtswv tshwm rua puab pum Qha tas Cawmseej yug lug.

Cov timtswv sau ntuj txha has tas Tsi xob ntshai tsi xob ceeb Mej suavdlawg yuav muaj kev zoo sab Vim mej muaj tug Cawmseej Yug huv nkuajnyuj nroog Npelehees Moog saib mej txha paub tseeb.

Tuabneeg qaabntuj txhua lub tebchaws Tau txais Vaajtswv koobmoov Peb tug Cawmseej tub yug lug lawm Peb txha nov txuj Moo Zoo Peb suavdlawg yuavtsum ua koobtsheej Ncu txug peb tug Cawmseej.

084. MUAJ IBZAG HUV DAVIV LUB NROOG

Muaj ibzag huv Daviv lub nroog Yog lub nroog kws miv tshaajplawg Tabsis lub nroog ntawd tau koobmoov Tug Cawmseej yug lug rua ntawd Yexus yug huv lub nkuajtsaj Malis yog Yexus leejnam.

Tug Cawmseej nqeg sau Ceebtsheej lug Nqeg nroog lug rua huv nplajteb Thaus ib taagmo ntujteb ntsagtu Tug Cawmseej yug lug paab peb Peb noobneej ua txhum muaj txim Tug Cawmseej paab tau peb dlim.

Tej num tej tswv tub tsi leeg paub Thaus puab pum puab tsi quavntsej Cov txomnyem yug yaaj tom taj zaub Puab novdlheev puab txawm tuaj pe Puab txha pum Mivtub Yexus Tug kws yog peb Vaajtswv Ntuj.

Ua lecaag koj tseem pheej tog ntev? Tug Cawmseej tub yug lug lawm Xob yuamkev rua nplajteb txuj kev Nyobtsaam koj tsi muaj sijhawm Kuv thov caw koj txaav lug ntseeg Yexus kws yog tug Cawmseej.

085. TUG MIVNYUAS MOG NUAV YOG LEEJTWG

Tug Mivnyuas Mog nuav yog leejtwg Kwg pw huv Malis xubndlag? Cov timtswv ntuj hunkauj qhuas Nwg Cov yug yaaj tuaj pe nplawgnta.

Nwg yog peb tug Vaajntxwv Hab Nwg yog nplajteb tug Cawmseej Nwg yog peb tug Vaajtswv Kws tau tshwmsim ua noobneej.

Uacaag Nwg zoo sab txu fwjchim Lug yug huv iblub nkuajtsaj? Rua qhov Nwg xaav paab cov raugtxim Kws tub tuagteb muab kaw ca.

Uacaag Nwg yug huv Npelehees Kws yog David tej vaajtse? Rua qhov Vaajlugkub yeej has tseeb Tas Nwg yog Daviv caajceg.

Uacaag txawm muaj ibcov npluanuj Taugkev dlebheev tuaj nrhav Nwg? Vim puab paub tas Vaajtswv Leejtub Yug lug lawm yuav ua Vaajntxwv.

086. TSAAMUAG SAIB SAU NRUABNTUG

Tsaamuag saib sau nruabntug Saib Yexus lub nubqub Ci ntsaa-ab rua qaabntuj Qhov chaw kws yug Yexus

Cale zoo sab hab hunkauj has tas Haleluyas Nwg yug lug lawm tag! Cale zoo sab hab hunkauj has tas Haleluyas Nwg yug lug lawm tag!

Tswv Yexus pw txomnyem Huv dlaabzaub qhov chaw phem Leejnam muab dlaim khaubhlaab Coj lug tag Nwg ibsaab Nyob tomteb muaj ibco Zuv yaaj txug ib taagmo Puab txawm nov lub suab nroo Yog timtswv qha xuv zoo.

Muaj cov tuabneeg npluanuj Nqaa puab tej nyaj tej kub Coj tuaj pub rua Yexus Puab rov qaab kaajsab lug.

087. TUG CAWWMSEEJ TAU LUG YUG

Tug Cawmseej tau lug yug ua noobneej Nyob huv lub nroog Npelehees Thaus ib taagmo kws ntujteb ntsagtu Uacav tug Cawmseej yug lug.

Peb cale zoo sab, cale zoo sab Tug Cawmseej yug lug lawm tag! Peb cale zoo sab hunkauj qhuas Nwg Vim Nwg yog peb tug Vaajtswv.

Tom teb muaj ibcov zuv yaaj montuj Muaj ibpaab timtswv sau ntuj Lug qha Moo Zoo rua cov tub yug yaaj Kuas moog saib tug Mivnyuas Vaaj.

Cov tub yug yaaj txawm tseg paab yaaj ca Puab txhuatug muaj kev zoo sab Puab moog txug huv lub nroog Npelehees Puab pum nplajteb tug Cawmseej.

Vim Vaajtswv hlub peb noobneej txhuatug Nwg txha khaiv Nwg tuableeg Tub Lug rua huv nplajteb cawm peb txujsa Tug kws ntseeg yuav tau txujsa.

088. MO KWS KUV TUG TSWV YEXUS

Mo kws kuv tug Tswv Yexus nqeg lug yug Yog kuv tsaamuag saib sau nruabntug Mas yuav pum kuv tug Cawmseej lub nubqub Ci thoobplawg rua plaubceg kaumntuj.

Huv lub nkuajnyuj kws tswntxhab hab tswphem Kuv yuav pum Malis hab Yauxej Mo ntawd yog kuv moog txug huv lub nkuajnyuj Kuv yuav pum tug Mivtub Yexus.

Muaj ibcov taabtom zuv yaaj thaus montuj Puab pum Vaajtswv cov timtswv ntuj Mo ntawd yog kuv nrug puab zuv paab yaaj hab Kuv yeej yuav pum le puab pum tag.

089. THAUS YEXUS LUG YUG TXOMNYEM NTSUAV

Thaus Yexus lug yug Txomnyem ntsuav huv nkuajnyuj Tej tuabneeg zejzog tseem pw Tsaugzug huv nruab dlaabndlub.

Mo ntawd ntaag lauj! Nplajteb tau txais koobmoov Vaajtswv hab peb noobneej Rov qaab sis raug zoo.

Thaus cov tub yug yaaj Taabtom zuv yaaj nraag laj Cov timtswv sau ntuj lug Hunkauj qha txug kev zoo sab.

Cov tub saib Nubqub Taug kev saab nubtuaj tuaj Puab pum Yexus lub Nubqub ci puab txha taug kev tuaj.

090. MUAJ IBTUG MIVNYUAS PW TSAUGZUG

Muaj ibtug Mivnyuas pw tsaugzug Pw huv lub dlaabzaub nyuj ntsagtu Muaj cov yug yaaj tuaj pehawm Nwg Mej puas tau paub Nwg yog leejtwg?

Tug Mivnyuas ntawd yog Tswv Yexus Vaajtswv Leejtub tug kws Dlawbhuv Nwg yog tug cawm tau koj txujsa Nwg yuav pub koj muaj lub sab tshab.

Muaj ib tug Mivnyuas mog-moglab Pw huv Nwg leejnam lub xubndlag Muaj cov npluanuj tuaj pehawm Nwg Mej puas tau paub Nwg yog leejtwg?

Muaj ibtug Mivnyuas yog Cawmseej Nwg lug yug rua huv Npelehees Fuabtais Helauj tua tsi tau Nwg Mej puas tau paub Nwg yog leejtwg?

091. MO KWS TSWV YEXUS TSHWMSIM

Mo kws Tswv Yexus tshwmsim lug Nwg yug lug le tug txomnyem Nwg tsi muaj chaw huv tej tsev su Nwg nam yug Nwg huv pegteb.

Huv kuv lub sab muaj ib qhov chaw Yexus thov lug nyob qhov ntawd.

Mo kws Nwg yug lug ua noobneej Nwg pw huv iblub dlaabzaub Tej tuabneeg huv nroog Npelehees Tsi muaj ibleeg tugtwg paub.

Mo kws Malis yug Tswv Yexus Muaj tsajtxhu nyob ncig vijvog Tej tsaj ntawd yeej tsi txawj has lug Tabsis puab nrug Yexus nyob.

Tug maa muaj qhov nkaum nyob huv ntoo Tug mivnoog los muaj lub zeg Tabsis Yexus tsi muaj hauvncoo Nwg pw sau cov quavnyaab npleg.

092. THOV MEJ HUNKAUJ QHUAS

Thov mej hunkauj qhuas Tswv Yexus Nwg yog tug lug sau Ceebtsheej ntuj Nwg yug huv lub nroog Npelehees Nwg yuav ua suavdlawg tug Cawmseej.

Yexus lug yug huv lub nplajteb Lawv le Vaajtswv tau coglug tseg Nwg yeejyog Vaajtswv tuableeg Tub Malis tis Nwg lub npe Yexus.

Thov mej hunkauj qhuas Tswv Yexus Nwg yog tug lug sau Ceebtsheej ntuj Nwg yug huv lub nroog Npelehees Nwg yuav ua suavdlawg tug Cawmseej.

Malis muab tug Mivtub Yexus Qhwv khaubdluag pw huv lub dlaabnyuj Nwg muab ibpuas yaamtsaav tsotseg Zoo sab nyob le tuabneeg txomnyem.

Thov mej hunkauj qhuas Tswv Yexus Nwg yog tug lug sau Ceebtsheej ntuj Nwg yug huv lub nroog Npelehees Nwg yuav ua suavdlawg tug Cawmseej.

Cov yug yaaj lug txhuscaug ndlua pe Hab cov Tubtxawg nqaa khoom muaj nqes Puab qhovmuag tub pum Tswv Yexus Puab yuav muaj kev zoo sab tsi tu.

Thov mej hunkauj qhuas Tswv Yexus Nwg yog tug lug sau Ceebtsheej ntuj Nwg yug huv lub nroog Npelehees Nwg yuav ua suavdlawg tug Cawmseej.

093. YEXUS TAU LUG CALE HUNKAUJ

Yexus tau lug cale hunkauj Ntawm lub sab dlawbpaug Peb muaj tug Cawmseej Tswv Yexus txaus Sab muab Nwg tug kheej Lug ua kev theejtxhoj Txhwv nplajteb tuabneeg Cale lug ntseeg Nwg.

Mej saib Vaajtswv tug muaj kev hlub Nwg txha le tso Nwg Tuableeg Tub nqeg lug Ua tug kws paab Hab tug tsomkwm peb Peb txha le dlim ntawm Ntxwjnyoog kev ntxeevntxag Yexus lug paab peb.

Tug muaj lub sab txais yuav Yexus Cale caw Yexus Lug nyob huv nwg sab Thov Vaaj Ntsujplig Dlawbhuv ci pumkev Rua huv nwg lub sab Txij nubnua moog le Thov lub nubnua kag.

094. CALE SAWV HAB TIG QHOV NOOG

Cale sawv hab tig qhovntsej noog Cov timtswv Ceebtsheej lub suab hunkauj Qhuas Vaajtswv tug kws zoo kawgnkaus Nplajteb yuav muaj txuj kev tau zoo Vim Vaajtswv Leejtub nqeg lug tshwmsim Nwg yuav paab tuabneeg kuas dlimtxim.

Tuabneeg raug ua Dlaab qhev Nyob huv Dlaab lub xibteg Tau ntau xyoo lug lawm txomnyem heev Tswv Yexus txha nqeg lug ua Nplajteb tug Cawmseej.

Vaajtswv Txujlug cogtseg uantej Has tas yuav muaj ibtug lug paab peb Tug ntawd tub tau tshwmsim lug lawm. Muaj coobleej tau tuaj pe hab hawm Luas yuav hu Nwg ua Emanu-ees Tug kws lug ua peb tug Cawmseej.

Nwg lug paab kuas tuabneeg Nplajteb dlim txuj kev tuag Hab rov lug ua Vaajtswv tubki Moog nrug Vaajtswv nyob qhov chaw tau zoo moog ibtxhis.

095. PEB TUAJ UA KOOBTSHEEJ

Peb tuaj ua koobtsheej ncutxug nub Kws Tswv Yexus tau nqeg lug yug Rua nplajteb peemtsheej ua tuabneeg Yog Nwg lug ua peb tug Cawmseej.

Vaajtswv Ntuj yeej hlub peb txhuatug Nwg txha tso Nwg Leejtub Yexus Lug tshwmsim ua Tuabneeg leejtub Mog-Moglab pw huv lub nkuajnyuj.

Ua koobtsheej ncu txug Tswv Yexus Tau nqeg lug rua huv lub qaabntuj Nwg yug huv lub nyuas nkuajtsaj xwb Tabsis Nwg yog peb tug Vaajtswv.

096. PUMKEV KAAJ NRIG

Pumkev kaajnrig cuag tawteeb sau nruabntug Yog muaj iblub nubqub tshabci pumkev Hab tau coj peb tug Tubtxawg tuaj uake Puab txhaisteg taw rua lub nubqub Mej saib! Mej saib! Vaajtswv Lub Nubqub kws tseemceeb.

Thov caw kwvtij phoojywg ua tuabzoo noog Cale caum lub nubqub kws coj mej moog Cua tuaj laajntxag tojroob hauvpeg zoonkauj Mo ntawm nyob ntsagtu zoo kawgnkaus Nu-ees, Nu-ees, Nu-ees peb Yuav nyob tog Vaajtswv.

Nwg yog Vaajtswv tug kws tau tshwmsim lug Rua Npelehees hab su huv lub nkuajnyuj Nwg yuav ua qhov ci pumkev rua txhuatug Nwg muaj fwjchim luj kawgnkaus le Hunkauj, hunkauj, txhawbnqaa Vaajtswv tug kws paab peb.

097. VAAJTSWV TSO NWG LEEJTUB

Vaajtswv tso Nwg Leejtub Nqeg lug rua huv qaabntuj Lug tshwmsim ua noobneej Ua nplajteb tug Cawmseej Nplajteb nyob tsausntuj nti Yexus ua qhov kaaj ci.

Ca txhuatug paub qhov tseeb Huv lub nroog Npelehees Tug Cawmseej Mog-Moglab Yug rua huv lub nkuajtsaj Tug kws paub qhov tseeb lawm Nwg yeejyuav zoo sab kawg.

Ca peb ua lub koobtsheej Ncutxug peb tug Cawmseej Mo kws Nwg nqeg lug yug Txomnyem ntsuav huv nkuajtsaj Ca peb ua Vaajtswv tsaug Vaajtswv hlub peb kawgnkaus.

098. NROOG NPELEHEES YOG LUB NROOG TSEEMCEEB

Nroog Npelehees yog lub nroog tseemceeb Vim tas Tswv Yexus lug yug qhov ntawd Ibmos Vaajtswv tau tso timtswv nqeg lug Tshwm rua cov tub yug yaaj nyob tom taj pum Cov timtswv sauntuj tau has tas Yog vim lecaag mej txha ntshai peb? Peb coj Xuv Zoo lug kuas mej zoo sab Cawmseej Yexus tshwmsim lug Qhovtseeb yog tug Mivnyuas Vaaj Kws pw huv lub dlaabzaub Nwg nam muab khaubdluag qhwv Nwg lub cev Thov caw mej suavdlawg moog saib.

Taamsim ntawm timtswv Ceebtsheej nqeg lug Puab coj txuj Moo Zoo lug qha rua peb Hab cov timtswv hunkauj qhuas Vaajtswv tas Thov kuas mej suavdlawg qhuas Vaajtswv leejtub Kuas lub nplajteb muaj kev thaajyeeb Vaajtswv hlub peb txhualeej txhuatug Cov timtswv ntawd cale rov qaab lawm Cov tub yug yaaj zoo sab kawg Puab moog saib mas muaj tseeb tag Lawv le cov timtswv has Txuj Moo Zoo nuav nrov moog txug txhua qhov Txhua leej txhua tug tub tau nov.

099. NTAU XYOO DLHAU LUG LAWM

Ntau xyoo dlhau lug lawm Nyob huv nroog Npelehees Vaajtswv Leejtub lug tshwmsim ua noobneej Yog Nwg lug ua nplajteb tuabneeg tug Cawmseej Lawv le Vaajtswv qha ibtxheej dlhau ibtxheej

Timtswv lug has…rua Yauxej tas yuav…tsum Tis tug Mivtub npe hu ua Yexus Tis tug Mivtub npe hu ua Yexus.

Cov tub yug yaaj kuj moog saib tug Mivnyuas Vaaj Lawv le timtswv tau lug qha rua puab ntaag Has tas mo nuav tug Cawmseej tau yug lug lawm Mej yuav zoo sab thaus pum tug mivnyuas ntawd.

Mej cale moog…saib Mej yuav zoo sab…heev Cale sawvtseeg moog huv Npelehees Cale sawvtseeg moog huv Npelehees.

Mo ntawm cov Tubtxawg tau pum lub nubqub luj Paub tuaj nrhav Mivnyuas Vaaj kws tshwmsim lug Lub nubqub tau nreg ncaaj lub nroog Npelehees Puab muab nyaj muab kub pub rua tug Cawmseej

Puab hawm hab pe…tug Cawwmseej Tswv Ye…xus Tug kws nqeg lug txhwv tuabneeg qaabntuj Tug kws nqeg lug txhwv tuabneeg qaabntuj.

100. VAJTSWV TAU NQEG RUA HUV NPLAJTEB (Hu le zaaj Nplog)

Vaajtswv tau nqeg rua huv nplajteb Lug paab kuas tuabneeg dlimplawg tubtuag teb Vim Dlaab Ntxwjnyoog pheej najnub tsimtxom peb Vaajtswv txha paab peb dlim Ntxwjnyoog txhaisteg.

Thaus kws Tswv Yexus kovyeej Ntxwjnyoog Peb txha le tau nrug Vaajtswv sis raug zoo Peb txha muaj feem nyob huv Vaajtswv lub tsev Peb yauv tau nyob kaajsab ibtxhab ibtxhis.

Ca tuabneeg txhum txhua tug txaav lug ntseeg Lug vaamkhom Tswv Yexus peb tug Cawmseej Yexus lub Npe paab tau peb dlim kev tuag Yexus yuav paab kuas peb dlim kev puamtsuaj.

101. MO KWS TSEEMCEEB

Mo kws tseemceeb Yog mo kws txug lub sij…hawm Nplajteb tug Cawmseej Tau nqeg lug tshwmsim. Kev tuag tau kaav Tuabneeg puag thaus chiv…keeb Lug tabsis Yexus Lug paab kuas tuabneeg dlim. Txij mo ntawd lug Lub nplajteb muaj kev zoo sab Txhualeej txhuatug kws Ntseeg muaj kev casab Mo… kws tseemceeb Timtswv… lug hunkauj has tas Mo nuav… ntaag lauj Cawmseej… yug lug lawm tag! Mo nuav… ntaag lauj Cawmseej… yug lug lawm tag!

Uacaag mo ntawd Txawm muaj iblub nubqub…tshab Pumkev kaajnrig Ci tshwm rua sau nruabntug. Nyob saab nubtuaj Cov Tubtxawg pum nubqub…tshab Txha le taug kev Tuaj nrhav Mivtub Yexus Tug Tswv Yexus tau Lug yug huv lub nkuajnyuj Lug coj noobneej rov Moog cuag Vaajtswv Ntuj Miv…nyuas noobneej Cale… lug txhuscaug hab pe Tug Vaaj…ntxwv luj Kws kaav… ntuj hab nplajteb Tug Vaaj…ntxwv Luj Kws kaav… ntuj hab nplajteb.

Vaajtswv qha tseg Kuas peb ibleeg hlub ib…leeg Peb nyob uake Txhale muaj kev thaajyeeb Txhualeej txhuatug Muaj lub meejmom sab sis…luag Yuavtsum sishlub Peb txha muaj kev ywjpheej Ca peb hunkauj ua Ke ntawm lub suab lomzem Ca peb hunkauj lug Qhuas Vaajtswv lub npe Tswv… Yexus yog Tug Vaaj…ntxwv kws muaj fwjchim Ca peb… qhuas Nwg Qhuas Nwg… ibtxhab ibtxhis! Ca peb… qhuas Nwg Qhuas Nwg… ibtxhab ibtxhis!

102. THAUS TSWV YEXUS LUG TSHWMSIM

Thaus Tswv Yexus lug tshwmsim rua qaabntuj Malis yug tau Nwg muab pw huv nkuajnyuj Qhov chaw kws Malis yug Tswv Yexus Muaj tsaj muaj txhu nyob pawg pislug.

Lub sijhawm kws Tswv Yexus yug lug ntawd Vaajntxwv Helauj ua fuabtais kaav tebchaws Helauj yog ibtug fuabtais sab phem Quabyuam txhuatug huv nwg xibteg.

Nyob saab nubtuaj muaj cov Tub saib nubqub Puab pum nubqub tshab tshwmsim sau nruabntug Qha has tas tau muaj ibtug Cawmseej Tshwmsim lug paab mivnyuas noobneej.

Cov Tub saib nubqub txhaj le taug kev tuaj Hlaa tojroob hauvpeg hab tajzeb suabpuam Puab xaav tuaj nrhav tug Mivtub Yexus Yuav nqaa nyaj nqaa kub coj tuaj pub.

103. MOOG QHA MOO ZOO

Moog … qha Moo Zoo rua txhua … qhov Qha Moo Zoo rua tuabneeg suavdlawg Moog … qha Moo Zoo rua txhua … qhov Tas Cawmseej yug lug lawm.

Thaus cov yug yaaj zuv paab yaaj Moog txug ndlua ib taagmo Cov timtswv lug sau ntuj lug Qha Moo Zoo rua puab nov.

Cov yug yaaj pum cov timtswv Puab poobsab hab ntshai kawg Tabsis cov timtswv has tas, “Tug Cawmseej yug lug lawm”

Tswv Yexus tau txu fwjchim Lug yug huv lub nkuajtsaj Tub yog Nwg lug paab noobneej Kuas txhua tug tau txujsa.

104. YEXUS LUG RUA HUV LUB NROOG NPELEHEES

Yexus lug rua huv lub nroog Npelehees Yug rua huv lub dlaabzaub hab txomnyem heev Vim lecaag Nwg txha lug yug ua noobneej? Nwg lug nrhav kuv, nhav kuv Nwg lug nrhav kuv, nrhav kuv Nwg lug nrhav kuv, nrhav kuv Vim legcaag Nwg txha lug yug ua noobneej? Nwg lug nrhav kuv, nrhav kuv.

Yexus lug tuag rua sau tug ntoo khaublig Yog tuag theej kuv txhoj paab kuas kuv dlim txim Vim lecaag Nwg hlub kuv heev kawgnkaus le? Nwg tuag txhwv kuv, txhwv kuv Nwg tuag txhwv kuv, txhwv kuv Nwg tuag txhwv kuv, txhwv kuv Vim lecaag Nwg hlub kuv heev kawgnkaus le? Nwg tuag txhwv kuv, txhwv kuv.

Yexus muaj fwjchim kovyeej txuj kev tuag Thaus kuv poob zoo hab yog tuabneeg dligmuag Nwg lug ua rua kuv rov qaab pumkev dlua Nwg lug hu kuv, hu kuv Nwg lug hu kuv, hu kuv Nwg lug hu kuv, hu kuv Nwg lug ua rua kuv rov qaab pumkev dlua Nwg lug hu kuv, hu kuv.

Yexus tseem yuav rov qaab lug dlua ibnub Nwg coglug tseg sijhawm tub ze zujzug Kuv yuav pum Nwg lug txug sau ib ntaantuj Nwg lug coj kuv, coj kuv Nwg lug coj kuv, coj kuv Nwg lug coj kuv, coj kuv Kuv yuav pum Nwg lug txug sau ib ntaantuj Nwg lug coj kuv, coj kuv.

105. LEEJTWG NYOB HUV LUB NKUAJTSAJ

Leejtwg nyob huv lub nkuajtsaj, Cov yug yaaj tuaj pe nplawgnta?

Yog Yexus! Nwg yog txuj Moo Zoo Nwg yog Vaajntxwv kaav nroog Ceebtsheej Peb tug Cawmseej tug Tswv Kws muaj sab dlawb sab zoo Ca peb txhuscaug ndlua pe Nwg Nwg yog tug Cawmseej hab yog Vaajtswv.

Leejtwg pw huv dlaabzauj nyuj, Txom-txomnyem le koj hab kuv?

Leejtwg nce moog peg roob sab Raug dlaab Ntxwjnyoog lug ntxeevntxag?

Leejtwg zaamtxim rua yeebncuab, Thaus yeebncuab muab caab moog tua?

Leejtwg kovyeej txuj kev tuag, Paab noobneej dlim kev puamtsuaj?

106. TUG TSWV YEXUS QHA COV THWJTIM

Tug Tswv Yexus qha cov thwjtim tas Nwg yog cov zaubmov cawm tuabneeg txujsa Nwg yog cov zaubmov cawm tuabneeg txujsa Nwg yog cov zaubmov cawm tuabneeg txujsa Tug Tswv Yexus qha cov thwjtim tas Nwg yog cov zaubmov cawm tuabneeg txujsa.

Tug Tswv Yexus qha cov thwjtim tas Nwg yog lub teeb ci moog rua qhov tsausntuj Nwg yog lub teeb ci moog rua qhov tsausntuj Nwg yog lub teeb ci moog rua qhov tsausntuj Tug Tswv Yexus qha cov thwjtim tas Nwg yog lub teeb ci moog rua qhov tsausntuj.

Tug Tswv Yexus qha cov thwjtim tas Nwg yog tug Tswv Yug Yaaj kws zoo kawgnkaus Nwg yog tug Tswv Yug Yaaj kws zoo kawgnkaus Nwg yog tug Tswv Yug Yaaj kws zoo kawgnkaus Tug Tswv Yexus qha cov thwjtim tas Nwg yog tug Tswv Yug Yaaj kws zoo kawgnkaus.

Tug Tswv Yexus qha cov thwjtim tas Nwg yog txuj hauvkev moog sau Ntuj Ceebtsheej Nwg yog txuj hauvkev moog sau Ntuj Ceebtsheej Nwg yog txuj hauvkev moog sau Ntuj Ceebtsheej Tug Tswv Yexus qha cov thwjtim tas Nwg yog txuj hauvkev moog sau Ntuj Ceebtsheej.

Tug Tswv Yexus qha cov thwjtim tas Nwg yog qhovtseeb hab yog txujsa ibtxhis Nwg yog qhovtseeb hab yog txujsa ibtxhis Nwg yog qhovtseeb hab yog txujsa ibtxhis Tug Tswv Yexus qha cov thwjtim tas Nwg yog qhovtseeb hab yog txujsa ibtxhis.

107. AU, TSWV YEXUS TUG KWS TSOMKWM

Au, Tswv Yexus … tug kws tsomkwm peb Hab pub kuas peb … muaj txujsa nyob ntev Moog ibtxhab ib…txhis tsi txawj kawg le

Au, Tswv Yexus … lug ua tug Cawmseej Nwg zoo sab tuag theej Tuabneeg lub txhoj Sau tug ntoo khaublig, Tau peb nub Nwg Sawv huv qhov tuag lug.

Tug Tswv Yexus … tau txais lub fwjchim Muaj meejmom ib … yaam le Vaaj Leejtxiv Nwg nyob ntawm Vaaj … Leejtxiv saab tegxis.

Tswv Yexus tso … Vaaj Ntsujplig lug qha Rua peb cov kws … ntseeg txhua tug lub sab Kuas peb txawj ua … le Vaajtswv sab nyam.

Thaus txug sijhawm … lub ntuj taag teb kawg Tswv Yexus yuav … txavtxim rua suavdlawg Coj cov ntseeg moog … nyob Vaajtswv Tebchaws.

108. TSWV YEXUS PAAB PEB DLIM LUB TXIM

Tswv Yexus paab peb dlim lub txim Nwg yog tug kws muaj fwjchim Txhwv peb hab ntxuav kev txhum huvsi Tswv Yexus tug muaj fwjchim!

Yexus yog tug Cawmseej Kws nqeg lug paab peb noobneej Nwg yog tug muaj fwjchim Txha paab tau peb dlim txim.

Yexus muab Nwg cov ntshaav dlawbhuv Coj lug ntxuav tau peb txhua tug Peb nrug Nwg sis raug zoo ibtxhis Tswv Yexus tug muaj fwjchim!

Yexus paab peb dlim txuj kev tuag Peb txha tsi raug kev puamtsuaj Nwg lug nyob huv peb sab ibtxhis Tswv Yexus tug muaj fwjchim1

Nwg tso Vaaj Ntsujplig lug qha peb Peb txha le tsi moog yuamkev Paab peb kovyeej Ntxwjnyoog ibtxhis Tswv Yexus tug muaj fwjchim!

Muab peb lub sab lub cev rua Nwg Tug kws yog peb tug Vaajtswv Peb zoo sab nrug Nwg moog ibtxhis Tswv Yexus tug muaj fwjchim!

109. VAAJTSWV TUG MIVNYUAS YAAJ DLAWBHUV

Vaajtswv tug Mivnyuas Yaaj dlawbhuv Nqeg lug tshwmsim ua noobneej Nwg lug cawm peb tuabneeg qaabntuj Nwg lug ua peb tug Cawmseej Tabsis vim tuabneeg lub sab phem Muaj kev txhum hab muaj kev qas Tug Mivnyuas Yaaj txha rau txomnyem Vim noobneej lub sab limham.

Tuabneeg limham coj Tswv Yexus Moog rua nom Philaj txavtxim Puab has lug phem nkaug Tswv Yexus Kuas Nwg rua Philaj teemtxim Nom Philaj ntshai puab lub fwjchim Ua rua nwg tej sab ntsws puag Thaus kawg nom Philaj txha txavtxim Muab Tswv Yexus coj moog tua.

Tswv Yexus tuag sau ntoo dlaajnpaab Nwg raug tua tuag txomnyem kawg Nwg yog Vaajtswv tug Mivnyuas Yaaj Kws tuag theej tuabneeg suavdlawg Thaus Tswv Yexus tuag tau peb nub Nwg kovyeej txuj kev plujtuag Rov muaj txujsa nce moog peg ntuj Lwmnub yuav rov qaab lug dlua.

Thaus Tswv Yexus rov qaab lug dlua Yog sijhawm ntujtaag tebkawg Taagnrho tuabneeg cov caj cov tuag Lug txhuscaug ntawm Nwg kutaw Tswv Yexus yuav ua tug txavtxim Muab tuabneeg phem pov ntujtawg Cov kws ntseeg yuav tau txais kev dlim Moog nyob huv Vaajtswv tebchaws.

110. LUAS MUAB YEXUS NTSA SAU NTOO KHAUBLIG

Luas muab Yexus ntsa sau ntoo khaublig Yexus txhaj txhwv peb dlim peb lub txim Nwg cov ntshaav ntxuav peb lub sab dlawbpaug Peb lug ua Tswv Yexus tsaug Nwg cov ntshaav ntxuav peb lub sab dlawbpaug Cov ntshaav ntxuav peb lub sab dlawbpaug Nwg cov ntshaav ntxuav peb lub sab dlawbpaug Peb lug ua Tswv Yexus tsaug.

Obtug tuabneeg txhum luas tua uake Puavleej nrug Yexus raug kev txomnyem Tug kws leeg lub txim Yexus paab dlim Nwg nrug Yexus nyob ibtxhis Tug kws leeg lub txim Yexus paab dlim Tug leeg lub txim Yexus paab dlim Tug kws leeg lub txim Yexus paab dlim Nwg nrug Yexus nyob ibtxhis.

Yexus cov ntshaav nrug sau khaublig ntoo Peb txhaj tau nrug Vaajtswv sis raug zoo Nwg coj peb lug ua Vaajtswv haivneeg Yexus ua peb tug Cawmseej Nwg coj peb lug ua Vaajtswv haivneeg Coj peb lug ua Vaajtswv haivneeg Nwg coj peb lug ua Vaajtswv haivneeg Yexus ua peb tug Cawmseej.

111. YEXUS NRUG NWG COV THWJTIM UAKE

Yexus nrug Nwg cov thwjtim uake Moog rua huv lub vaaj Khexemanes Nwg has kuas puab nrug Nwg thov Vaajtswv Ua tug coj kev hab tug tsomkwm.

Yexus thov Vaajtswv kawg sab kawg ntsws Nwg cov fws tawm lug zoo le ntshaav ndlwg Yexus tiv kev tsimtxom kev txaajmuag Paab peb noobneej dlim kev puamtsuaj.

Yexus has tas, “Ca kuv haus dlej-ab Kuas noobneej txha tau txais yuav txujsa” Yexus has tas, “Ca Kuv haus dlejdlaw Kuas noobneej txha muaj kev paab cawm”.

Noobneej ua txhum poob rua kev tsausntuj Yexus txha tau quaj thov Vaajtswv hlub Vim noobneej tsi noog lug txha muaj txim Yexus txha thov Vaajtswv zaam txim.

112. KUV MUAJ ZOO VAAJ ZOO TSEV

Kuv muaj zoo vaaj zoo tsev Tso plhuav ca rua sau ntuj Lug txomnyem huv nplajteb Tsi muaj leejtwg yuav hlub Kuv tso vaajtse hab tso fwjchim Mej ne, mej tso dlaabtsi? Kuv tso vaajtse hab tso fwjchim Mej ne, mej tso dlaabtsi?

Kuv yeem lug tuag this mej Kuv tsi khauvxwm txujsa Kuv muab kuv ntshaav ntxuav mej Kuas mej lub sab plhis tshab Vim mej Kuv tuag sau ntoo khaublig Mej yuav pub Kuv dlaabtsi? Vim mej Kuv tuag sau ntoo khaublig Mej yuav pub Kuv dlaabtsi?

Kuv raug txuj kev tsimtxom Vim yog mej lub sab dlub Kuv tuag theej mej lub txhoj Vim mej lub txim npug kuv Kuv tuag yog vim mej txuj kev phem Thov mej tso kev phem tseg Kuv tuag yog vim mej txuj kev phem Thov mej tso kev phem tseg.

Kuv coj Xuv Zoo sau ntuj Lug qha tuabneeg nplajteb Txij nuav kev dlim kev hlub Muab pub dlawb-dlawb rua mej Kuv pub txujsa rua mej txhua tug Mej pub dlaabtsi rua Kuv? Kuv pub txujsa rua mej txhua tug Mej pub dlaabtsi rua Kuv?

113. THAUS PUAB TUA TSWV YEXUS

Thaus puab tua Tswv Yexus koj puas nyob ntawd? Thaus puab tua Tswv Yexus koj puas nyob ntawd? Au…! Qee zag ua rua kuv ibce tsheenyo ntsheenyo, tsheenyo Thaus puab tua Tswv Yexus koj puas nyob ntawd?

Thaus puab ntsa Tswv Yexus koj puas nyob ntawd? Thaus puab ntsa Tswv Yexus koj puas nyob ntawd? Au…! Qee zag ua rua kuv ibce tsheenyo ntsheenyo, tsheenyo Thaus puab ntsa Tswv Yexus koj puas nyob ntawd?

Thaus puab faus Tswv Yexus koj puas nyob ntawd? Thaus puab faus Tswv Yexus koj puas nyob ntawd? Au…! Qee zag ua rua kuv ibce tsheenyo ntsheenyo, tsheenyo Thaus puab faus Tswv Yexus koj puas nyob ntawd?

Thaus Tswv Yexus sawv lug koj puas nyob ntawd? Thaus Tswv Yexus sawv lug koj puas nyob ntawd? Au…! Qee zag ua rua kuv ibce tsheenyo ntsheenyo, tsheenyo Thaus Tswv Yexus sawv lug koj puas nyob ntawd?

114. CAWMSEEJ YEXUS TUAG SAU NTOO KHAUBLIG

Cawmseej Yexus tuag sau ntoo khaublig Kuv thov tug Tswv paab dlaws kuv lub txim Nwg muab ntshaav ntxuav kuv hab tso kuv dlim Qhuas tug Tswv Yexus.

Qhuas tug Tswv Yexus Qhuas tug Tswv Yexus Yexus cov ntshaav Ntxuav kuv sab huv-huv Qhuas tug Tswv Yexus.

Kuv muab kuv tej kev txhum hab kev phem Rua Tswv Yexus ris coj moog povtseg Kuv txha dlimplawg tsi ua kev txhum qhev Qhuas tug Tswv Yexus.

Suavdlawg ua txhum, suavdlawg muaj lub txim Yuav muab lub txim rua tug Cawmseej ris Nubnua koj ntseeg nubnua koj txha dlim Qhuas tug Tswv Yexus.

115. SUAVDLAWG ZOO SAB KAWG

Suavdlawg zoo sab kawg Yexus lug nrug peb nyob Yexus tuag sau tug ntoo khaublig Theej peb lub txhoj.

Haleluyas! Qhuas Tswv Yexus Haleluyas! Amees! Haleluyas! Qhuas Tswv Yexus Nwg yog peb tug Cawmseej.

Suavdlawg zoo sab kawg Vaajtswv tsaa Yexus sawv Nwg kovyeej dlaab Ntxwjnyoog Lub fwjchim kws luj kawg.

Suavdlawg zoo sab kawg Yexus rov moog sau ntuj Nwg tso Vaajtswv tug Ntsujplig Paab peb noog Nwg lug.

Suavdlawg zoo sab kawg Tswv Yexus nyob nrugnraim Nwg yuav najnub paab peb Moog le Nwg yauv tsi ncaim.

Suavdlawg zoo sab kawg Tej kev txhum peb tsophluav Peb yuav coj peb lub neej kuas Vaajtswv tau ntsejmuag. 116. TUG TSWV YEXUS LUG NYOB NPLAJTEB

Tug Tswv Yexus lug nyob nplajteb Luas muab Nwg tua povtseg Nwg hlub kuv kawg Nwg tuag theej kuv Kuv lug ntseeg Tswv Yexus

Yexus tuag txhwv kuv dlim Nwg ris hlo kuv lub txim Kuv txha tso tej kev txhum tseg huv tuabsi Yexus hlub kuv kawg Nwg ua kuv tug Cawmseej Kuv nrug Nwg moog uake taag kuv simneej.

Tua tsajtxhu ntau hlawv xyaab hlawv ntawv Txawm yog yuav ua pistsawg Los tej ntawd puavleej paab tsi tau Tsi muaj tuabneeg dlim dlhau.

Luas muab Nwg ntsa sau ntoo khaublig Kuv ncuntsoov Nwg txajntsig Nwg tso Nwg txujsa tseg txhwv kuv Kuv lug ntseeg Tswv Yexus.

117. NWGNUAV KUV PUM YEXUS COV NTSHAAV

Nwgnuav kuv pum Yexus cov ntshaav Lug ntawm Nwg saab phaabtaav Nwg zoo sab tuag sau luas ntsismuv Nwg qha kev hlub rua kuv.

Yexus cov ntshaav ntxuav kuv lub txim Kuv ntseeg mas Nwg ntxuav kuv huvsi Uatsaug Yexus ntxuav kuv huv-huv Ntxuav kuv dlawb-dlawb Ntxuav kuv huv-huv..

Yexus txha yog txuj kev cawmdlim Nwg lug this kuv lub txim Nwgnuav kuv ntseeg Nwg ibleeg xwb Nwg yog kuv tug Vaajtswv.

118. IBNUB TXUJ KEV PHEM

Ibnub txuj kev phem Lug puv huv lub qaabntuj Vaajtswv Ntuj txha le Tso Nwg tuableeg Tub Nqeg lug xeeb rua ib Tug nkaujxwb kws dlawbhuv Yug tau Nwg lug Nwg Hlub tuabneeg txhuatug.

Nwg lug, Nwg hlub kuv Nwg tuag, Nwg txhwv kuv Coj Nwg moog faus Nwg Muab lub txim faus ca Nwg kovyeej dlaab Ntxwjnyoog Nwg txha caj rov lug Nce rov moog sau ntuj Ibnub yuav rov lug.

Ibnub puab coj Nwg Nce moog sau ib lub roob Mas puab muab Nwg ntsa Kag rua sau tug ntoo Nwg txha nyohau ntshis Lug cug nplajteb lub txim Ris coj moog faus kuas Peb txha tau kev dlim.

Lub qhovntxaa tsi muaj Fwjchim kaw tau Nwg ca Vaajtswv tau tsaa Nwg Sawv rov lug muaj sa Uacav thaajchaw ntawd Aav txawm cale qeegnkawg Muaj timtswv ntuj lug Dlov dlaim lagzeb tawm.

Ibnub lub nplajteb Yauv pum roojntuj qhebphlo Yog thaus Tswv Yexus Nqeg rov lug zag ob Cov ntseeg yuav tau moog Nyob Vaajtswv lub tebchaws Huv nroog Ceebtsheej ib… Txhab ibtxhis tsi kawg.

119. THAUS KUV XAAV TXUG TUG KHAUBLIG NTOO

Thaus kuv xaav txug tug khaublig ntoo Kws luas muab Yexus ntsa rua sau Mas nyaj hab kub kuv saib tsi zoo Tsi cuag txujsa kws kuv yuav tau.

Kuv yuav tsi qheb qhovncauj khaavtheeb Has tas kuv dlim vim kuv ua zoo Tabsis kuv dlim vim tug Cawmseej Tuag theej kuv txhoj sau khaublig ntoo.

Thaus kuv xaav txug Yexus txhaisteg Hab txhais kutaw kws luas muab ntsa Hab tej qhovtxhaab thoob Nwg lub cev Lug kuv kuamuag tu kuv lub sab.

Vim Tswv Yexus ris kuv lub txim Nwg txha le raug luas muab Nwg ntaus Luas tseem muab kauj xuavpaug lug this Ua lub kausmom looj Nwg taubhau.

Txawm yog kuv tau lub ntuj lub teb Taagnrho tuabsi lug ua kuv tug Los ntshai kuv yuav yeem muab povtseg Moog nrhav kuas ntsib tug Tswv Yexus.

120. CAWMSEEJ YEXUS TUAG SAU NTOO KHAUBLIG

Cawmseej Yexus tuag sau ntoo khaublig Theej peb lub txhoj hab dlaws peb lub txim Tug Mivnyuas Yaaj cov ntshaav muaj fwjchim Txha le paab tau noobneej dlim lub txim.

Thaus Kuv pum cov ntshaav Thaus Kuv pum cov ntshaav Thaus Kuv pum cov ntshaav Kuv yuav hlaa, Kuv yuav hlaa Dlhau koj moog.

Tswv Yexus tau coglug tseg rua peb Nwg txaussab dlaws peb lub txim povtseg Yog peb lug vaamkhom txug Nwg cov ntshaav Nwg coglug tseg has tas Nwg yuav paab.

Muaj ibnub Vaajtswv yuav lug txavtxim Cov kws tsi ntseeg yuav raug kev pemsij Yog leejtwg vaamkhom tug Tswv Yexus Mas Vaajtswv yeej yuav zaam lub txim pub.

Vim Vaajtswv hlub peb tuabneeg nplajteb Nwg tso Nwg Leejtub nqeg lug paab peb Tswv Yexus txha tuag this peb lub txim Yog leejtwg ntseeg yuav tsi raug txavtxim.

121. TUG CAWMSEEJ LUG HUV NPLAJTEB

Tug Cawmseej lug huv nplajteb Yeebncuab muab Nwg tua povtseg Puab xuas muv nkaug Nwg saabtaav Nwg cov ntshaav txha le lug taag Tswv Yexus cov ntshaav tsimtxaj Cawm tau peb suavdlawg txujsa.

Tsi muaj leejtwg paab tau kuv Kuv txha lug ntseeg Tswv Yexus Nwg muab kuv lub txim povtseg Nwg tsi yuav kuv ibqhov nqe Nyaj hab kub los txhwv tsi tau Tsuas muaj Yexus tuabtug nkaus.

Nwg tsi yuav tej nyaj tej txaj Nwg tau pub kuv muaj npluamag Kuv tshaibplaab Nwg pub kuv noj Kuv txuj kev Nwg ua tug coj Tswv Yexus yog tug npluanuj Nwg muab txhuayaam pub rua kuv.

Kuv tug Cawmseej Tswv Yexus Thaus txug nub kuv txujsa tu Thov Koj coj kuv txuj hauvkev Tsi xob ca kuv raug txomnyem Kuv yuav nyob ntawm Koj saabxis Nrug Koj nyob ntevdlawv ibtxhis.

122. LEEJTWG TXHWV TAU PEB LUB TXIM

Leejtwg txhwv tau peb lub txim? Yexus ibleeg xwb muaj fwjchim Leejtwg pub txujsa ibtxhis? Yexus ibleeg xwb muaj fwjchim.

Yexus tuag theej lub txhoj Raug kev txomnyem taagnrho Nwg ris suavdlawg lub txim Yexus ibleeg xwb muaj fwjchim.

Leejtwg cawm tau peb txujsa? Yexus ibleeg xwb muaj fwjchim Leejtwg muab peb yug dlua tshab? Yexus ibleeg xwb muaj fwjchim. Leejtwg ua tug ncaaj tug nceeg? Yexus ibleeg xwb muaj fwjchim Leejtwg ua peb tug Cawmseej? Yexus ibleeg xwb muaj fwjchim.

Leejtwg kovyeej txuj kev tuag? Yexus ibleeg xwb muaj fwjchim Leejtwg tshem tau kev puamtsuaj? Yexus ibleeg xwb muaj fwjchim.

123. YEXUS YOG KUV TUG TSWV TXUJSA

Yexus yog kuv tug Tswv Txujsa Muaj fwjchim ci ntsaa-ab Kuv yuav ncuntsoov Nwg raug txomnyem Tub yog lug tuag txhwv kuv.

Kuv yuav ncuntsoov Khexemanes Kuv yuav ncuntsoov Nwg raug txomnyem Kuv yuav ncuntsoov Nwg txuj kev hlub Kws Nwg tau tuag theej kuv.

Puab muab Nwg lub cev moog faus ca Cov quaspuj quaj ntxhuv sab Tabsis timtswv ntuj lug saibxyuas Tswv Yexus lub cev tuag.

Sawvntxuv Malis moog tom qhov ntxaa Nwg nqaa tej tshuaj tsw qaa Moog txug ua cav qhov ntxaa qheb ca Yexus sawv lug muaj sa.

Kuv yuav kwv Nwg tug ntoo khaublig Lawv Nwg qaab moog ibtxhis Yuav raug txomnyem nrug Tswv Yexus Rua qhov Nwg tuag txhwv kuv. 124. IBTUG TXIVNEEJ RAUG LUAS MUAB TUA

Ibtug txivneej raug luas muab tua Raug ntsa sau ntoo khaublig Kuv xaav tsi thoob uacaag Nwg tuag Theej kuv txhoj kuas kuv dlim?

Tug ntawd tub yog kuv tug Cawmseej Nwg yog Vaajtswv Leejtub Txawm yog kuv tau ua txhum luj heev Los Nwg tau tuag theej kuv.

Nwg tiv kev mob hab tiv kev ntsaaj Nwg tuag sau luas ntsis muv Nwg cov ntshaav tau nrug rua huv aav Ntxuav kuv sab kuas dlawbhuv.

Tug ntawd tub yog kuv tug Cawmseej Nwg yog Vaajtswv Leejtub Txawm yog kuv tau ua txhum luj heev Los Nwg tau tuag theej kuv.

Nwg cevnqaj ndluag hab cov ntshaav nrug Nwg tuag cawm kuv txujsa Vim Nwg hlub kuv Nwg coj kuv lug Peemtsheej ua tuabneeg tshab.

Kuv leeg kev txhum rua Tswv Yexus Hab kuv lug vaamkhom Nwg Kuv txu fwjchim ca Nwg paab kuv Ca Nwg ua kuv tug Tswv.

125. YEXUS SAWV HUV QHOV TUAG ROV LUG

Yexus sawv huv qhov tuag rov lug Ha…leluyas! Nwg kovyeej kev pluj kev tuag lawm Ha…leluyas! Suavdlawg qhuas tug Tswv Yexus Ha…leluyas! Yexus muaj fwjchim luj kawgnkaus Ha…leluyas!

Yexus sawv huv qhov tuag rov lug Ha…leluyas! Dlaab Ntxwjnyoog yog tug kws swb lawm Ha…leluyas! Yexus sawv rov moog sau ntuj Ha…leluyas! Nwg nyob sau Vaajtswv lub zwmtxwv Ha…leluyas!

Yexus sawv huv qhov tuag rov lug Ha…leluyas! Nwg qheb kev rua peb moog sau ntuj Ha…leluyas! Yexus npaaj tau qhov chaw nyob Ha…leluyas! Nwg yuav rov lug coj cov ntseeg moog Ha…leluyas! Amees.

126. LUAS MUAB YEXUS LUB CEV

Luas muab Yexus lub cev Faus huv qhov ntxaa ca! Tog Vaajtswv tsaa Nwg sawv Rov muaj txujsa!

Vaajtswv tsaa Tswv Yexus sawv Nwg kovyeej kev tuag Nwg txha dlimplawg Nwg muaj fwjchim Luj dlua dlaab Ntxwjnyoog huvsi Nwg yuav nrug cov ntseeg Nyob ntevdlhawv moog ibtxhis Yexus sawv! Yexus sawv! Haleluyas Yexus sawv!

Luas npug lub roojntxaa ca Nascim tsi pub tev Puab ntshai tsaam tuabneeg nyag Yexus lub cev!

Yexus kovyeej Ntxwjnyoog Sawv huv lub qhov tuag Rov lug muaj txujsa nyob Tsi raug puamtsuaj!

127. KEV PLUJ KEV TUAG KOV TSI YEEJ

Kev pluj kev tuag kov tsi yeej Yexus peb tug Cawmseej Nwg tau yeej kev pluj kev tuag Nwg txha tsi raug puamtsuaj Nwg rov muaj sa nyob ibtxhis Rua qhov Nwg muaj fwjchim Vaajtswv pub Nwg rov muaj sa Sawv huv qhov tuag lug tag.

Peb nyob huv txuj kev tsausntuj Kev tuag quabyuam caijtsuj Tsi muaj leejtwg yuav tsiv dlim Kev plujtuag lub fwjchim Tabsis Yexus lug paab peb Nwg tuag sau ntoo ntsateg Yog Nwg tuag theej peb lub txhoj Sawv rov lug muaj sa nyob.

Muaj tuabneeg coobleej tau pum Thaus Yexus sawv rov lug Cov tuabneeg ntawd ua timkhawv Has tas Yexus sawv lawm Lub qhov ntxaa kws qheb khooblug Ua timkhawv rua txhua tug Has tas Yexus rov cajsa Sawv huv qhovtuag lawm tag.

128. THAUS TUG CAWMSEEJ NTAUS ROG YEEJ

Thaus tug Cawmseej ntaus rog yeej lawm Vaajtswv tsaav tuabneeg zoo sab kawg Txhuatug txha qhuas Vaajtswv zumzawg Halelu…yas!

Txuj kev tuag lub fwjchim luj heev Tabsis txuj kev tuag kov tsi yeej Tubtuag teb txha ntshai tug Cawmseej Halelu…yas!

Txuj kev tuag tswjfwm tau peb nub Vaajtswv maam lug tsaa Tswv Yexus Sawv muaj fwjchim ci dlua lub nub Halelu…yas!

Txuj kev tuag tej taug tsuag taag lawm Tubtuag teb lub qhov rooj raug kaw Txij nuav moog pawgntseeg txha yuav sawv Halelu…yas! Amees.

129. QHA YEXUS TXUJ KEV SAWV LUG

Qha Yexus txuj kev sawv lug Moog kuas thoob huv nplajteb Zoo sab rua kev cai Hlaa Dlhau Kws Vaajtswv pub rua peb Tug Tswv Yexus lug paab peb Lug ntawm txuj kev muajyeej Kuas peb txha dlim txuj kev tuag Moog rua sau ntuj Ceebtsheej

Tshem kev txhum huv peb lub sab Kuas peb ua tuabneeg ncaaj Yexus sawv lug ua teeb ci Rua peb tau pum qhov kaaj Ua tuabzoo tig qhovntsej noog Tswv Yexus tej Lug Qha Nwg tub kovyeej kev tuag lawm Kuas peb muaj kev casab.

Tuabneeg nplajteb txhua-txhua tug Cale hunkauj zoo sab Lug ntawm lub suab muajyeej kws Yexus sawv lug lawm tag Mivkaab, mivntsaum, mivnaag, mivnoog Los yeej muaj kev zoo sab Vim Tswv Yexus sawv rov lug Pub txhua tug muaj txujsa, Amee.

130. NUBNUA YOG NUB TSWV YEXUS SAWV

Nubnua yog nub Tswv Yexus sawv Huv lub qhov tuag lug lawm Tuabneeg nplajteb hab timtswv ntuj Yuav qhuas tug Tswv Yexus

Suavdlawg hunkauj Haleluyas! Yexus tub sawv lawm tag Txhuscaug ntawm Yexus lub xubndlag Hab hu Haleluyas!

Yexus sawv lug kovyeej kev tuag Yexus yog tug txaus qhuas Yexus txha le yog tug Fuabtais Muaj fwjchim luj dluandlais.

Tubtuag teb tub poob ntsejmuag lawm Ntxwjnyoog los tub ntshai kawg Yexus sawv moog nrug Vaaj Leejtxiv Nyob ntawm Nwg saab tegxis.

Cov ntseeg txha muaj lub chaw casab Vim Yexus sawv lawm tag Cov ntseeg yuav sawv rov lug muaj sa Ibyaam le Yexus hab.

131. AU, TSWV YEXUS TUG KWS YEEJ KEV TUAG

Au, Tswv Yexus Tug kws yeej txuj kev tuag Nub ib thaus tseem ntxuv-ntxuv Koj cajsa hab sawv rov qaab lug Koj yog qhov Tseeb hab yog Txujsa Thov caw Koj lug nyob huv kub sab Kuas kuv txuj kev ntseeg Cog ruaj txug nub Koj rov lug. Thov Koj foom koob Foom moov rua kuv lub neej Kuas kuv ua tau sab ntev Xyum coj ua lawv le Koj Txujlug Moog txug nub kws Koj rov lug dlua Coj peb cov ntseeg moog nrug Koj nyob Sau lub tebchaws tshab Kws koj tshwjchim ci ntsaa-ab.

Peb txhua tug ca Le pehawm Tswv Yexus Tug kws paab tau noobneej Kuas dlim ntawm txuj kev tuag zag ob Lug ntawm Nwg cov ntshaav kws dlawbhuv Nwg yog tug kws kovyeej lawm tag Nwg ua rua cov ntseeg Txhua tug muaj txuj kev casab.

Au, peb nplajteb Tuabneeg tug Tswv Cawmseej Peb lug tuav Koj lub npe Thov Koj ua tug kws paab qha peb Kuas peb txawj lug casab rua Koj Tug kws tau tuag theej peb lub txhoj Koj yog tug Tswv tag Koj txha lug paab peb noobneej.

132. TUB TAU OBTXHEEB XYOO

Tub tau obtxheeb xyoo dlhau lug lawm ntev heev Peb tug Cawmseej kws nqeglug rua huv nplajteb Muaj tuabneeg phem tau muab Nwg tua povtseg Hab muab lub cev cojmoog faus huv qhovntxaa ca.

Yexus yeej txuj kev tuag sawv rov lug Muaj coobleej pum hab nrug Tswv Yexus thaam Nwg yog tug paab suavdlawg dlimplawg lub txim Sau ntoo khaublig peb txha muaj txujsa ibtxhis. Puvnkaus peb nub Vaajtswv tsaa Yexus sawv Nwg tau tawmplawg huv qhov ntxaa muaj ntsejmuag luag Yeej txuj kev tuag rov lug muaj txujsa nyob Yog theej peb txhoj kuas peb lug cuag tau Vaajtswv.

Nub kws Tswv Yexus tau sawv rov qaab lug Yog thaus sawv ntxuv timnkaus lub limtam ntawm nuav Peb txha tau tuaj uake qhuas Nwg lub npe Taug Nwg txuj kev tshaavntuj nrig moog taag ibtxhis.

133. TSWV YEXUS TUB SAWV LUG LAWM

Tswv Yexus tub sawv lug lawm Cov ntseeg suavdlawg zoo sab kawg Tuabneeg nplajteb yuav hunkauj Nrug timtswv ntuj ua ibtsaug Hunkauj Haleluyas!

Luas nascim rua dlaim laagzeb Coj lug npug lub roojntxaas tseg Vaajtswv tsaa Tswv Yexus sawv Roojntxaas qheb Yexus tawmplawg Hunkauj Haleluyas!

Tswv Yexus muaj fwjchim tshaaj Kev plujtuag tej taug tsuag taag Tubtuag teb poob ntsejmuag kawg Ruaqhov Yexus sawv lug lawm Hunkauj Haleluyas!

Yog peb nrug Yexus uake Casab rua Yexus lub npe Nwg sawv huv qhovtuag lecaag Mas peb yuav sawv le ntawd ntaag Hunkauj Haleluyas!

134. TSWV YEXUS YOG TUG MUAJ FWJCHIM

Tswv Yexus yog tug muaj fwjchim Nwg kovyeej txuj kev tuag Nwg yog tug dlaws noobneej lub txim Tsi pub raug kev puamtsuaj Nwg sawv huv qhovtuag rov lug hab Nwg Tseem muaj txujsa nyob Nwg yog tug dlaws noobneej lub txim Tsi pub raug kev puamtsuaj.

Tswv Yexus lub qhovntxaa khooblug Nwg sawv rov lug lawm tag Thaus tseem sawvntxuv nyavnyuas kaajntug Roojntxaas qheb cuablug ca Tuabneeg coobleej tuaj saib lub qhovntxaa Txhuatug xaav tsi thoob Thaus tseem sawvntxuv nyavnyuas kaajntug Roojntxaas qheb cuablug ca.

135. PEB NPAAJTOG YEXUD YUAV ROV LUG

Peb npaajtog Yexus yuav rov lug Muaj ibnub Nwg yuav lug txug Yuavtsum ceevfaaj txhua lub sijhawm Muaj ibnub nplajteb yuav kawg.

Peb npaajtog Yexus yuav rov lug Muaj ibnub Nwg yuav lug txug Nub Nwg lug peb yuav zoo sab kawg Yog peb ceevfaaj tog zuvrawv.

Nub kws Yexus yuav rov lug dlua Mas yuav zoo le tubsaab tuaj Tsi muaj leejtwg yuav paub nub ntawd Tog ncu Yexus lug tshwmplawg.

Thaus kws txug ndlua lub caij lub nyoog Txhua lub qhovmuag yuav saibntsoov Txhua tug yuav pum kag ntawm qhovmuag Thaus Yexus nqeg lug txugndlua.

Cov kws ntseeg yuav muaj kev zoo sab Huv tug Cawmseej lub xubndlag Cov ntseeg Nwg yuav tsi raug txavtxim Puab yuav tau txujsa ibtxhis.

136. THAUS TXUG NUB TIMTSWV TSHUAB RAAJ

Thaus txug nub timtswv lug tshuab raaj hu Kuas cov ntseeg moog sau ntuj Cov ntseeg Yexus kws tuag lawd Yuav sawv txhua tug Tswv Yexus yuav lug sau ibntaa ntuj Coj cov ntseeg moog uake Nwg yuav coj kuv moog Ruaqhov Nwg sau kuv npe.

Kuv lub npe Nwg sau huv ntawv ca Kuv lub npe Nwg sau huv ntawv ca Kuv lub npe Nwg sau huv ntawv ca Vaajtswv txheeb huv ntawv Yuav pum kuv npe sau ca.

Cov kws tau lug ntseeg Tswv Yexus lawm Yuav moog txug Ceebtsheej ntuj Puab txhuatug yuav tau moog Txais puab tej nqezug Yuav tsi muaj leejtwg muaj mob muaj nkeeg Huv Vaajtswv lub xubndlag Puab nrug Vaajtswv nyob Vim muaj puab npe sau ca.

Txhua tug ntseeg Yexus muaj feem Nrug Vaajtswv nyob sau Ceebtsheej ntuj Tswv Yexus yuav muab Ceebtsheej lug ua puab tug Puab yuav tau nyob kaajsab lug nrug Tswv Yexus tswjteb kaavchaw Vim muaj puab lub npe Sau ca rua huv Phoo Ntawv.

137. PEB COV NTSEEG PEB YUAVTSUM TSIDLHEEV

Peb cov ntseeg, peb yuavtsum tsimdlheev Thov Vaajtswv paab peb nyob ruajnreeg Taws lub teeb kuas cig laamlug zuv Tshuav tsi ntev Yexus tub yuav lug.

Tswv Yexus yuav rov qaablug! Nwg yuav lug kaav nplajteb taagnrho Muaj fwjchim yuav tswjteb tswjchaw! Tswv Yexus yuav rov qaab lug!

Peb cov ntseeg peb tsi xob poobsab Tswv Yexus tub coglug tsegca Kuv yuav lug coj txhuatug kws ntseeg Moog nrug Kuv nyob puag sau Ceebtsheej.

Peb cov ntseeg peb yuavtsum paab qha Kuas suavdlawg paub tseeb hab ntseeg tag Nyobtsaam puab yuav poob kev puamtsuaj Ibtxhis moog nyob qhovchaw quajntsuag.

Peb cov ntseeg yog cov nyob nruabnub Zoo sab kawg hab nyob kaajsab lug Cov timtswv lub suab raaj nrov ntxhe Tswv Yexus yuav nqeg lug nplajteb.

138. THAUS YEXUS YUAV ROV MOOG

Thaus Yexus yuav rov moog sau ntuj Cov thwjtim nug Yexus Thaustwg Koj maam lug kaav nplajteb? Thov Koj qha pub rua peb Yexus has tas, “Yuavtsum zuvtog Muab sab rau ntseeg ruaj khov Tsi xob pub leejtwg ntxag tau mej Mej txha le tsi yuamkev.”

Thaus ntuj yuavtaag hab teb yuavkawg Cov xwbfwb cuav yuav sawv Ntxag mej has tas yog tug Cawmseej Kuas mej suavdlawg moog ntseeg Mej yeejyuav nov suabntaaj suabrag Kuas mej tsixob poobsab Thaus mej pum tej nuav tshwm txhua qhov Cale ceevfaaj zuv tog.

Thaus ntawd tej tuabneeg yuav sisntxub Tsi muaj leejtwg sishlub Tej tebchaws yuav uatsuv uarog Hab aav yuav qeeg txhua qhov Kwvtij yuav ntaus yuav tua kwvtij Yuav muaj kev tshaib kev nqhes Tsi muaj leejtwg muab sab rau ntseeg Tsuas muaj kev mob kev nkeeg.

Nub kws Tswv Yexus rov lug dlua Yuav zoo le tubsaab tuaj Lub nub yuav tsaus lub hli tsi ci Cov nubqub zeeg huvsi Cov ntseeg yuavtsum tau ceevfaaj zuv Nub kws Yexus rov lug Txhua tsaav tuabneeg thoob plawg qaabntuj Yuav pum tug Tswv Yexus.

139. THAUS TXUG NUB KWS TSWV YEXUS

Thaus txug nub kws Tswv Yexus Yuav nqeg rov qaab lug Mas thaus ntawd cov ntseeg kws tuag Yuav sawv txhijtxhua Lub cev tuag rov cajsa Hloov moog ua lub cev tshab Puab yuav ntsib Tswv Yexus Puag sau ibntaa ntuj.

Thaus txug nub kws Tswv Yexus Yuav nqeg rov qaab lug Cov kws ntseeg yuav yaa txhij txhua Nrug fuab nrug cua Yaa moog ntsib Tswv Yexus Lawm puag sau ibntaa ntuj Cov tuag hab cov tseem caj Yuav sisntsib zoo sab.

140. THAUS YEXUS ROV LUG TSI MUAJ KEV TSAUSNTUJ

Thaus Yexus rov lug tsi muaj kev tsausntuj Thaus Yexus rov lug tsi muaj kev tsausntuj Thaus Yexus rov lug yuav muaj kev tshaavntuj Nwg yuav coj peb moog nyob sau ntuj.

Nwg yuav coj peb moog nyob sau ntuj Nwg yuav coj peb moog nyob sau ntuj Thaus Yexus rov lug tsi muaj kev tsausntuj Nwg yuav coj peb moog nyob sau ntuj.

Thaus Yexus rov lug tsi muaj kev mobnkeeg Thaus Yexus rov lug tsi muaj kev mobnkeeg Thaus Yexus rov lug peb yuav sawv pistseeg Nwg yuav coj peb moog nyob sau ntuj.

Thaus Yexus rov lug tsi muaj kev quajntsuag Thaus Yexus rov lug tsi muaj kev quajntsuag Thaus Yexus rov lug peb tsi lug kuamuag Nwg yuav coj peb moog nyob sau ntuj.

141. NUB KWS PEB YUAV PUM TSWV YEXUS

Nub kws peb yuav pum Tswv Yexus Nqeg lug txug sau ibntaa ntuj Nwg lug coj peb cov ntseeg suavdlawg Moog nyob Vaajtswv lub tebchaws.

Peb yuav moog ntsib kag Tswv Yexus Tug muaj fwjchim ci ntsaa-ab Peb moog ua pejxeem nyob sau ntuj Nyob huv Yexus lub xubndlag.

Peb yuav saibntsoov peb tug Vaajntxwv Nwg lug nyob sau lub zwmtxwv Peb yuav muaj kev zoo sab luagntxhi Nrug Tswv Yexus nyob ibtxhis.

Thaus peb moog nyob Ceebtsheej tau zoo Yuav tsi muaj quaj kuamuag poob Thaus peb nyob huv Vaajtswv lub tsev Yuav tsi ncu txug lub nplajteb.

Peb moog haus tug dlej cawm txujsa Huv nroog Yeluxalees tshab Peb yuav zoo le timtswv Ceebtsheej Txhuatug nyob muaj kev thaajyeeb.

142. TSI MUAJ LEEJTWG PAUB LUB SIJHAWM

Tsi muaj leejtwg paub Lub sijhawm Yexus yuav lug Sov yog thaus tsausntuj Lissis yog sijhawm sawvntxuv Peb tsuas paub has tas Muaj ibnub Nwg yuav lug txug Mas peb txhuatug qhovmuag yuav pum.

Tshuav ntev lecaag maam txug nub ntawd? Peb yuav ceevfaaj zuv rawv Peb yuav hunkauj Haleluyas Haleluyas! Amees! Haleluyas! Amees!

Tsi muaj leejtwg paub Lub sijhawm ntujtaag tebkawg Yuavtsum ua tuabzoo Ceevfaaj tog txhua lub sijhawm Nub ntujtaag tebkawg Yexus yuav lug tog cov ntseeg Coj cov ntseeg moog nyob lawm Ceebtsheej

Nub Yexus lug yuav Muaj xublaim puag peg hauvntuj Yuav pumkev thoobplawg Lub nplajteb plaubceg kaumntuj Tej tuabneeg yuav ceeb Tsi pumqaab yuav ua zaajtwg Vim puab pum nplajteb tug vaajntxwv.

143. VIM LECAAG VAAJTSWV YUAV HLUB

Vim lecaag Vaajtswv yuav hlub kuv Ca Nwg Leejtub tuag theej kuv txhoj Tiv txuj kev mob sau luas ntsis muv Nwg tuag kuas kuv muaj txujsa nyob Kuv tsi totaub Vaajtswv kev hlub Vim le…caag Nwg… txhaj tuag… theej kuv?

Kuv tsi totaub Vaajtswv kev hlub Vim lecaag Nwg txhaj tuag theej kuv.

Kuv tej kev txhum muab kuv khi ca Kuv ua lub neej kws tsaus ntujnti Vaajtswv hlub kuv mob Nwg lub sab Nwg txhaj lug cawm kuas kuv dlimtxim Sawhlau poobnthaav ntawm kuv tegtaw Kuv txhaj… dlimplawg…kuv zoo… sab kawg

Kuv yuav tsi raug txuj kev txavtxim Vim Tswv Yexus cov ntshaav ntxuav kuv Kuv yuav tau txais txujsa ibtxhis Nrug Vaajtswv nyob sau Ceebtsheej Ntuj Kuv yeejyuav tau txais txuj koobmoov Txaisnkaus… momkub… muab coj… lug ntoo.

144. THAUS KWVTIJ TSHEV

Thaus kwvtij tshev suavdlawg pheej thuam kuv Kuv raug txomnyem tsi muaj leejtwg hlub Txawm le ntawd los kuv muaj kev zoo sab Tswv Yexus hlub-hlub kuv.

Tswv Yexus hlub-hlub kuv Tswv Yexus hlub-hlub kuv Nwg this kuv tuag nwgnuav nrug kuv nyob Tswv Yexus hlub-hlub kuv. Thaus kuv muaj mob hab muaj kev ntxhuvsab Thaus kuv ntshai kawg vim luas pheej hem kuv Kuv sab tsi ntshai kuv yeejyuav ncuntsoov Tswv Yexus hlub-hlub kuv.

145. KUV TSI PAUB UACAAG VAAJTSWV HLUB

Kuv tsi paub uacaag Vaajtswv yuav Hlub kuv luj ua luaj le Uacaag Nwg tug Tub yeem lug tuag Muab ntshaav ntxuav kuv lub txim.

Kuv tsuas paub tas yuavtsum ntseeg Vaajtswv Hab kuv ntseeg has tas tej kuv tso rua Nwg Nwg yuav najnub tsomkwm saibxyuas Txug nub kuv pum Nwg ntsejmuag.

Kuv tsi paub uacaag Vaajtswv yuav Pub kuv tau lug ntseeg Nwg Thau u kuv nyob huv kev tsausntuj Nwgnuav kuv muaj Vaajtswv.

Kuv tsi paub uacaag Vaajtswv yuav Foommoov rua kuv ntau kawg Kuv xaav tsi thoob uacaag Vaajtswv Muab pub rua kuv dlawb-dlawb.

Kuv tsi paub uacaag Vaajtswv yuav Pub kuv moog nyob Ceebtsheej Ntshai kuv yuav dlimplawg lub nplajteb Txuj kev txomnyem txhawjxeeb.

146. VAAJTSWV TAU XAIV KUV

Vaajtswv tau xaiv kuv lug ua Nwg mivnyuas Nwg tau lug txhwv kuv kuas dlim txuj kev tuag Vim yog Nwg hlub kuv, Nwg txhaj le xaiv kuv.

Vaajtswv tau xaiv kuv lug qha txuj Moo zoo Thau u kuv txaajmuag nwgnuav kuv qha thoob Vim yog Nwg hlub kuv, Nwg txhaj le xaiv kuv

Vaajtswv tau xaiv kuv kuas moog nrug Nwg nyob Qhov chaw kws yuav nyob, Nwg tub npaaj txhij tog Vim yog Nwg hlub kuv, Nwg txhaj le xaiv kuv.

147. VAAJTSWV HLUB TUABNEEG NPLAJTEB

Vaajtswv hlub tuabneeg nplajteb Nwg tso Yexus lug paab mej Yog mej ntseeg hab muab sab npuab Mej yuav tsi raug kev puamtsuaj.

Yuavtsum qha…rua mej has tas Vaajtswv hlub…tuabneeg yuamkev Nwg kuas rov…lug tau txujsa Vaajtswv hlub tuabneeg yuamkev.

Mej cov kws xijpheej yuamkev Dlaab Ntxwjnyoog yuam mej ua qhev Mej hlawv xyaab hlawv ntawv pawglug Najnub taug txuj kev tsausntuj.

Yog mej dlhuav mej lub neej qub Hab mej dlhuav txuj kev tsausntuj Ca Yexus cawm mej txujsa Mej txhaj yuav yug tau dlua tshab.

Yexus tuag sau ntoo khaublig Yog Nwg tuag txhwv mej lub txim Thov mej tig qhovntej lug noog Nrug Vaajtswv rov sis raug zoo.

148. YEXUS HLUB KUV, KUV ZOO SAB KAWG

Yexus hlub kuv, kuv zoo sab kawg Nwg lug paab peb suavdlawg Nwg theej kuv txhoj sau ntoo khaublig Cawm kuv dlim kuv lub txim.

Thau u kuv ua dlaabtauj dlaabqhev Nwgnuav kuv muab tsotseg Ntxwjnyoog ntxag kuv, kuv tsiv dlimplawg Tau zoo ibtxhis tsi kawg.

Thaus kws peb tso nplajteb nuav tseg Yexus yuav coj peb kev Peb zoo sab kawg muaj chaw casab Yexus yuav coj moog tag.

Thaus peb moog txug sau Ntuj Ceebtsheej Peb yuav muaj kev thaajyeeb Peb tsi tshaib tsi nqhes dlaabtsi le Txhuayaam Vaajtswv npaaj tseg.

Peb nyob sau Ntuj kev tuag tsi muaj Yuav tsi muaj kev puamtsuaj Yog peb ntseeg Nwg moog le tsi thim Yuav tau txujsa ibtxhis.

149. VAAJTSWV TXUJ KEV HLUB ZOO KAWGNKAUS

Vaajtswv txuj kev hlub zoo kawgnkaus Cawm tau kuv dlim rov lug Thau u kuv pluj nwgnuav nrhav tau Dligmuag nwgnuav kuv pum.

Vaajtswv qha kuas kuv ua sab tug Kuv txha le tsi poobsab Kuv paub tseeb tas Yexus hlub kuv Kuv txha le ntseeg tag-tag.

Kuv raug kev txhawj kev ntshai ntau kawg Nwg paab kuv dlhau huvsi Nwg coj kuv ua ntu zug lug lawm Hab tseem yuav coj moog ntxiv.

Yexus coglug ruajkhov rua kuv Tas Nwg yuav tuav kuv teg Kuv lub neej ces kawg rua Yexus Thaus kuv tseem nyob nplajteb.

Thaus kuv lub cev mob qaug zugzig Hab txujsa nuav yuav tu Kuv yuav tau lub neej tshaavntuj nrig Thaus kuv moog txug sau Ntuj.

Kuv nrug Vaajtswv nyob moog ibtxhis Ci ntsaa-ab le lub nub Kuv tseem yuav hunkauj qhuas Nwg ntxiv Ibyaam le yaav thau u.

150. YEXUS HLUB KUV NWG THEEJ KUV TXHOJ

Yexus hlub kuv Nwg theej kuv txhoj Tug Tswv Yexus hlub kuv Nwg txuj kev hlub nrugnraim kuv nyob Tug Tswv Yexus hlub kuv.

Tug Tswv Yexus hlub kuv Ibtxwm thaus yau lug txug nwgnuav Tug Tswv Yexus hlub kuv Tug Tswv Yexus hlub kuv.

Yexus tuag sau tug ntoo khaublig Tug Tswv Yexus hlub kuv Yexus  txhwv kuv Nwg tso kuv dlim Tug Tswv Yexus hlub kuv.

Yexus cawm kuv kuas muaj txujsa Tug Tswv Yexus hlub kuv Nwg muab kuv hloov ua tuabneeg tshab Tug Tswv Yexus hlub kuv.

Thaus kuv raug kev txomnyem ntxhuvsab Tug Tswv Yexus hlub kuv Nwg txha puag kuv huv Nwg xubndlag Tug Tswv Yexus hlub kuv.

151. TSWV YEXUS TXUJ KEV TAABNCUAB

Tswv Yexus txuj kev taabncuab Luj dlua le kuv lub txim Kuv tsi pumqaab yuav muab pav Rua ibleeg tugtwg le Kuv nyob huv txuj kev tsausntuj Kev txhum tub muab kuv khi Tabsis Tswv Yexus lug Paab kuv dlim kuv lub txim.

Tswv Yexus txuj kev taabncuab luj kawgnkaus Ntau dlua tej fuab kws nyob sau nruabntug Tub dlua dlej havtxwv tub Sab dlua tej hauvroob sab Txuj kev taabncuab nuav txha paab tau kuv Tsi muaj leejtwg yuav txwv tau Tswv Yexus Tsi pub Nwg hlub cov tuabneeg txomnyem Kuv yuav hunkauj qhuas Nwg txuj kev hlub Hab qhuas Nwg lub npe.

Tswv Yexus txuj kev taabncuab Hlub cov tuabneeg raug txim Nwg zoo sab ca Nwg tugkheej Tuag sau tug ntoo khaublig Puab taamtom raug kev tsimtxom Dlaab Ntxwjnyoog muab puab khi Tabsis Tswv Yexus lug Paab puab dlim puab lub txim.

Tswv Yexus txuj kev taabncuab Hlub peb cov raug puamtsuaj Nwg muaj peevxwm coj peb moog Ua Vaajtswv cov mivnyuas Peb poob rua dlaab lub xibteg Nyob huv dlaab lub fwjchim Tabsis Tswv Yexus lug Paab peb dlim peb lub txim.

152. TSWV YEXUS YEEJ HLUB KUV HEEV

Tswv Yexus yeej hlub kuv heev Vaajlugkub qha ca muaj tseeb Peb tuabneeg tsi muaj zug le Tabsis Vaajtswv muaj fwjchim.

Tswv Yexus hlub kuv Tswv Yexus hlub kuv Tswv Yexus hlub kuv Vaajtswv Phoo Ntawv qha kuv.

Yexus tuag theej kuv lub txhoj Paab kuas kuv muaj txujsa nyob Yexus npaaj tau Ceebtsheej Ntuj Nwg yuav muab lug ua kuv tug.

Kuv paub Yexus hlub kuv kawg Nwg hlub kuv txhua lub sijhawm Luv raug mobnkeeg Nwg lug saib Paab kuv dlim kev txhawj kev ntshai.

Yexus lug nyob nrugnraim kuv Nwg pub kuv muaj lub sab tug Nwg coj kuv tuavrawv kuv teg Nwg tsi muab kuv tso povtseg.

153. NWGNUAV KUV NRUG TSWV YEXUS SIS RAUG ZOO

Nwgnuav kuv nrug Tswv Yexus sisraug zoo Tswv Yexus! Tswv Yexus! Nwg najnub paab kuv Nwg yeej yuav tsi hloov Tswv Yexus! Tswv Yexus!.

Yexus hlub txhua tsaav tuabneeg taagnrho Nwg tau nqeg lug nrug suavdlawg nyob Tsi muaj ibtug hlub le tug Tswv Yexus Tswv Yexus! Tswv Yexus!

Yexus tub lug ua nplajteb tug Cawmseej Paab peb dlim! Paab peb dlim! Yexus ua rua tuabneeg muaj kev thaajyeeb Paab peb dlim! Paab peb dlim!

Luas muab Yexus ntsa rua sau ntoo khaublig Hloov peb chaw! Hloov peb chaw! Peb tej kev txhum Yexus tshem huv tuabsi Hloov peb chaw! Hloov peb chaw!

Yexus najnub tsomkwm Nwg cov mivnyuas Hlub peb kawg! Hlub peb kawg! Pub peb tau noj peb tau haus peb tsi pluag Hlub peb kawg! Hlub peb kawg!

Peb raug txomnyem Yexus yeej paub huvsi Txhawb peb zug!, Txhawb peb zug! Nwg ua rua peb tau pum Nwg lub fwjchim Txhawb peb zug! Txhawb peb zug!

154. TSWV YEXUS KUV LUG VAAMKHOM

Tswv Yexus kuv lug vaamkhom Koj txuj kev hlub Kuv yuav leeg paub Koj, txaisyuav Koj ua kuv tug Kuv paub tas Koj txhaj le mob sab kuv lub neej Kuv muab sab npuab Yexus kuv tug Tswv Cawmseej.

Koj yeej hlub kuv kawg hab coj kuv lug cuag Koj Koj muab Koj txujsa lug tuag theej kuv lub txhoj Ca kuv muab taagnrho kuv lub neej rua Koj ceev Kuv muab sab npuab Yexus kuv tug Tswv Cawmseej.

Txhua lub sijhawm kws kuv tseem muaj txujsa nyob Txawm yuav caj hab tuag los kuv muab sab npuab Koj Tau zoo txomnyem los casab rua Koj tuableeg Kuv muab sab npuab Yexus kuv tug Tswv Cawmseej.

Tswv Yexus thov Koj dlaws kuv lub txim povtseg Thov Koj lug coj kuv hab tuavrawv kuv txhaisteg Coj kuv moog nrug Koj nyob sau lub Ntuj Ceebtsheej Kuv muab sab npuab Yexus kuv tug Tswv Cawmseej.

155. TSWV YEXUS YOG TUG HLUB PEB TSHAAJ

Tswv Yexus yog tug hlub peb tshaajplawg Nwg hlub peb kawg Nam hab txiv los tub hlub tsi npawm ntawd Nwg hlub peb kawg Phoojywg kwvluag kwvtij neejtsaa Txawj tso yug povtseg tsi xaav cevteg paab Tswv Yexus yog tug hlub peb tshaajplawg Nwg hlub peb kawg.

Tswv Yexus tuag sau tug ntoo khaublig Dlaws peb lub txim Nwg dlaws txuj sawhlau kws muab peb khi Dlaws peb lub txim Peb muaj kev txhum luj sab txij ntuj Nwg zaam peb kev txhum Nwg ntxuav peb dlawbhuv Tswv Yexus tuag sau tug ntoo khaublig Dlaws peb lub txim.

Tswv Yexus tub zaam peb lub txim lawm Nwg hlub peb kawg Peb muaj feem moog nyob Vaajtswv tebchaws Nwg hlub peb kawg Huv nroog Ceebtsheej peb yuav txhuscaug Tsaa ncauj hab tsaa lug ua Tswv Yexus tsaug Tswv Yexus tub zaam peb lub txim lawm Nwg hlub peb kawg.

156. KUV TUB TAU TXAIS VAAJTSWV

Kuv tub tau txais Vaajtswv kev hlub lawm Ua rua kuv muaj kev zoo sab kawg Tswv Yexus tau tuag sau khaublig ntoo Kuv pum le ntawd kuv xaav tsi thoob Kuv risrawv lub txim kws luj heev Tabsis Tswv Yexus lug tuag theej. Yog tas Vaajtswv tsi zaam kuv lub txim Kuv lub txim yeej tseem muab kuv khi Tabsis vim Tswv Yexus tuag txhwv kuv Kuv txha tau Vaajtswv txuj kev hlub Hab kuv tau Vaajtswv lub tebchaws Vaajtswv muab pub rua kuv dlawb-dlawb.

Yog muaj leejtwg tuaj nug kuv has tas, Ua neej nyob puas muaj kev casab? Kuv yuav qheb qhovncauj qha rua tug ntawd Kuv muaj kev casab luj tshaajplawg Vim kuv muaj Vaajtswv txuj kev hlub Ndlwg lug cawm tug neeg txhum le kuv.

Kuv casab rua Vaajtswv txuj kev hlub Tsi yog casab rua kev npluanuj Vaajtswv pub rua kuv muaj noj muaj haus Kuv tsi tuncua kuv muaj txausnkaus Kuv yuav qha rua tuabneeg txhua tug Kuas puab pum tas Vaajtswv hlub kuv.

157. TSWV YEXUS YOG TUG KWS HLUB KUV

Tswv Yexus yog tug kws hlub kuv Tswv Yexus yog tug kws hlub kuv Nwg pub zaubmov rua kuv noj npluajmag Tswv Yexus yog tug kws hlub kuv Hlub kuv, hlub kuv Tswv Yexus yog tug kws hlub kuv Nwg pub zaubmov rua kuv noj npluajmag Tswv Yexus yog tug kws hlub kuv.

Tswv Yexus yog tug txhwv kuv dlim Tswv Yexus yog tug txhwv kuv dlim Nwg muab txujsa lug hloov kuv chaw tuag Tswv Yexus yog tug txhwv kuv dlim Txhwv kuv, txhwv kuv Tswv Yexus yog tug txhwv kuv dlim Nwg muab txujsa lug hloov kuv chaw tuag Tswv Yexus yog tug txhwv kuv dlim.

Tswv Yexus lug ua kuv tug Tswv Tswv Yexus lug ua kuv tug Tswv Nwg paab kuas kuv dlim txuj kev txomnyem Tswv Yexus lug ua kuv tug Tswv Tug Tswv, tug Tswv Tswv Yexus lug ua kuv tug Tswv Nwg paab kuas kuv dlim txuj kev txomnyem Tswv Yexus lug ua kuv tug Tswv.

Tswv Yexus yuav lug coj kuv moog Tswv Yexus yuav lug coj kuv moog Nwg yuav coj kuv moog txug Ntuj Ceebtsheej Tswv Yexus yuav lug coj kuv moog Coj kuv, coj kuv Tswv Yexus yuav lug coj kuv moog Nwg yuav coj kuv moog txug Ntuj Ceebtsheej Tswv Yexus yuav lug coj kuv moog.

158. LUB CAIJ TXOMNYEM

Lub caij txomnyem Tsi muaj tug hlub yug Yug ntxhuv sab kawg Tsi muaj lub sab tug Cale lug ntseeg Tug Tswv Yexus Vim Vaajtswv hlub Tuabneeg suavdlawg txhua tug.

Peb tug Tswv Yexus Nwg lub sab zoo Nwg tuag txhwv peb dlim Sau khaublig ntoo Cale lug ntseeg Tug Tswv Yexus Vim Vaajtswv hlub Tuabneeg suavdlawg txhua tug.

Lub caij txomnyem Vaajtswv yuav ntuag yug Kuas yug ncuntsoov Txuj kev moog sau ntuj Tig qhovntsej noog Vaajtswv Txujlug Vim Vaajtswv hlub Tuabneeg suavdlawg txhua tug.

Tug Tswv Yeuxs Muaj sab dlawb sab zoo Nwg tuag txhwv peb Dlim sau khaublig ntoo Tig qhovntsej noog Vaajtswv Txujlug Vim Vaajtswv hluv Tuabneeg suavdlawg txhua tug.

159. KUV TAU NRUG VAAJTSWV

Kuv tau nrug Vaajtswv sis raug zoo Nyob ntawm Vaajtswv xubndlag Ca Vaajtswv muab kuv lub neej hloov Pov sab qub yuav sab tshab.

Kuv tau nrug Vaajtswv moog uake Ca Nwg kaav kuv lub sab Kuv tso plhuav nplajteb txuj kev phem Pov sab qub yuav sab tshab.

Kuv tau nrug Vaajtswv sis tuavteg Ua Nwg tug mivnyuas tag Vaajtswv dlaws kuv lub txim povtseg Pov sab qub yuav sab tshab.

160. KUV TUB RAUG KEV TXOMNYEM NTSUAV

Kuv tub raug kev txomnyem ntsuav Yexus hu kuv lug cuag Nwg theej kuv txhoj hab paab kuv dlim Nyob sau tug ntoo khaublig Kuv lug ntseeg Yexus Kuv lug ntseeg nwgnuav Yexus cov ntshaav kws tsimtxaj Yuav cawm tau kuv txujsa.

Kuv tub ua kev phem kev qas Ua tuabneeg tsi tsimtxaj Tug Tswv thov Koj ntxuav kuv lub sab Kuas kuv muaj lub sab tshab.

Kuv tub leeg lub txim rua koj Thov zaam kev txhum taagnrho Txij nuav moog thov tsi xob suav txim Ntevdlhawv moog le ibtxhis.

Kuv tub lug ntseeg Tswv Yexus Nwgnuav tau kaaj sab lug Kuv najnub ua lawv Nwg sab nyam Yexus cawm kuv txujsa.

161. NAM YUG KAG LUG NTXWJNYOOG MOS

Nam yug kag lug Ntxwjnyoog mos ntho Dlaab muab kuv lem moog ua Dlaabqhev Kuv lub neej qub muaj kev tsausntuj Mas kuv novdlheev tas muaj kev tseeb.

Nub kuv ntseeg, nub kuv ntseeg Yexus ntxuav kuv lub sab dlawbhuv Yexus qha kuv ua Vaajtswv tsaug Kuv muab sab npuab Vaajtswv kawgnkaus Nub kuv ntseeg, nub kuv ntseeg Yexus ntxuav kuv lub sab dlawbhuv.

Kuv nov puab qha txuj kev zoo sab Tas Tswv Yexus Nwg hlub-hlub kuv Yexus mob sab Nwg txha lug nrhav Nwg tso kuv dlim Dlaab lub fwjchim.

Kuv tsi lamfaaj quavntsej ua Dlaab Lug ntseeg Yexus Nwg txha paab kuv Kuv txha tighlo lug nrhav txujsa Kws Tswv Yexus pub dlawb rua kuv.

162. KUV DLHUAV KUV LUB NEEJ QUB

Kuv dlhuav kuv lub neej qub Kws pheej ntshaw tej kev phem Txij nuav moog kuv yuav hloov dlua sab Tso phluav nplajteb txuj kev Kuv dlhuav kuv lub neej qub Kws tsi hum Vaajtswv sab Txij nuav moog kuv yeejyuav tsotseg Txuj kev ua phem ua qas.

Kuv dlhuav kuv lub neej qub Kws kuv pheej ua Dlaabqhev Txij nuav moog kuv yuav ntseeg Vaajtswv Ca Vaajtswv tuav kuv teg Kuv dlhuav kuv lub neej qub Kws casab rua nyajtxag Txijnuav moog kuv tsi ntshaw npluanuj Kuv yuav lug nrhav txujsa.

Kuv dlhuav kuv lub neej qub Kev ua tuabneeg tawvncauj Txijnuav moog kuv yuav xyum nooglug Tsi ua tuabneeg tawvncauj Kuv dlhuav kuv lub neej qub Kws tsi muaj kev ncaajnceeg Kuv pov sab qub tseg yuav sab tshab Lug ntseeg kuv tug Cawmseej.

163. KUV YUAV POV SAB QUB TSEG

Kuv yuav pov sab qub tseg Lug txais yuav lub sab tshab Kuv yuav txavtxim sab ntseeg Yexus Lug ua tug tuabneeg tshab

Kuv yuav pov sab qub tseg Lug txais yuav lub sab tshab Ca Tswv Yexus coj kuv lub neej Hab Nwg kaav kuv lub sab.

Kuv yuav hloov kuv lub neej Kws nyob huv kev tsausntuj Kuv yuav lug nyob huv txuj kev kaaj Kws yog kev ntseeg Yexus.

Kuv yuav hloov kev casab Kws tso sab rua nplajteb Kuv yuav vaamkhom Vaajtswv tuableeg Tuav Tswv Yexus lub npe.

Kuv yuav hloov lub meejmom Yaav thau u kws kuv ntshaw Kuv yuav kwv kuv tug ntoo khaublig Taug Yexus tug neevtaw.

164. THAUS U KUV LUB NEEJ DLIGMUAG

Thau u kuv ua lub neej dligmuag Taug lub nplajteb txuj lw Tabsis nwgnuav kuv pumtseeb dlua Txij le kuv ntseeg Vaajtswv.

Nwg kaav kuv lub sab Nwg kaav kuv lub sab Kuv txha tau txais kev cawmdlim Nrug Nwg koom ib txujsa.

Vaajtswv hloov kuv lub neej dlua tshab Mas kuv txawj lujhlub zoo Yaam le tsob ntoo kws nplooj ntsuabxab Txitxiv thawsnaj thawsxyoo.

Huv lub noobzaub yeej muaj txujsab Muab cog lub plhaub lwj taag Tabsis nwg hlaav ua tsob zaub tshab Tug ntseeg zoo le ntawd ntaag.

Thaus kuv hloov moog ua tuabneeg tshab Kuv tsi ntshaw kev npluanuj Kuv dlhuav nplajteb tej kev phem qas Vim kuv muaj Tswv Yexus.

165. KUV TXAAV ZE ZUJZUG LUG

Kuv txaav ze zujzug lug cuag Vaajtswv Vim kuv tsi pumqaab yuav moog cuag leejtwg Kuv txha lug nrhav kev cawm kuv txujsa Thaus kuv txaav moog nyob huv Vaajtswv xubndlag Thaus kuv txaav moog nyob huv Vaajtswv xubndlag

Kuv txaav ze zujzug ntawm kuv lub sab Lug cuag Vaajtswv kuv fij kuv lub neej kag Txawm yog kuv lub sab dlub-dlub muaj txim Tswv Yexus cov ntshaav ntxuav tau kuv huvsi Tswv Yexus cov ntshaav ntxuav tau kuv huvsi.

Kuv txaav lug ua Vaajtswv tug mivnyuas Kuv lub neej txha le dlim txuj kev puamtsuaj Kuv lug taug tug Tswv Yexus txuj kev Ca Tswv Yexus lug ua tug tuav kuv teg Ca Tswv Yexus lug ua tug tuav kuv teg.

166. NPLAJTEB NYOB TSI NTEV

Nplajteb nyob tsi ntev Yexus nyob ibtxhis Nplajteb nyob tsi ntev Yexus nyob ibtxhis Nplajteb nyob tsi ntev Yexus nyob ibtxhis Kuv tsi xaav thim Kuv tsi xaav thim.

Tomqaab tsausntuj nti Tomntej tshaavntuj nrig Tomqaab tsausntuj nti Tomntej tshaavntuj nrig Tomqaab tsausntuj nti Tomntej tshaavntuj nrig Kuv tsi xaav thim Kuv tsi xaav thim.

Nplajteb yuav puamtsuaj Yexus yuav nyob moog Nplajteb yuav puamtsuaj Yexus yuav nyob moog Nplajteb yuav puamtsuaj Yexus yuav nyob moog Kuv tsi xaav thim Kuv tsi xaav thim.

Cale lug ntseeg kag Muab kev txhum tsotseg Cale lug ntseeg kag Muab kev txhum tsotseg Cale lug ntseeg kag Muab kev txhum tsotseg Kuv tsi xaav thim Kuv tsi xaav thim.

167. KUV UA LUB NEEJ KWS QHUAVSAB

Kuv ua lub neej kws qhuavsab qhawv Nqhes cov dlej kws cawm txujsa Kuv tau moog nrhav txug qaabntuj kawg Los tsi ntsib cov dlej cawmsav.

Haleluyas! Kuv nrhav ntsib lawm Yog cov dlej kws Yexus muaj! Yexus pub rua kuv haus dlawb-dlawb Kuas kuv dlim txuj kev puamtsuaj. Kuv ua lub neej kws dlaisav ncuv Tsi cuag huv hab tsi cuag sau Nruabnub nrig los zoo le montuj Ua lub neej tsi muaj qaabhau.

Tug dlej cawmsav txhawv ze-ze kuv Tabsis kuv pheej nrhav tsi tau Nwgnuav kuv lug ntseeg Tswv Yexus Kuv txha txawj moog cug lug haus.

168. MONTUJ NIKAUDEMAUS TUAJ CUAG YEXUS

Montuj Nikaudemaus tuaj cuag Tswv Yexus Muaj tej nwg xaav thaam Hab muaj tej nwg xaav nug Nwg tsuas xaampum Yexus Tej txujci tseemceeb Tsi xaampum tug Cawmseej.

Koj yuavtsum yug dlua tshab Koj yuavtsum yug dlua tshab Yexus qha tseeb rua Nikaudemaus has tas, “Koj yuavtsum yug dlua tshab!”

Mo ntawd Nikaudemaus nov tej Yexus qha Nwg txha le pov sab qub tseg Txaisyuav sab tshab Nwg txha yug dlua tshab Lug ua Vaajtswv tuabneeg Nwg lug ntseeg tug Cawmseej.

Yog leejtwg xaav lug ua Vaajtswv tsaav tuabneeg Yuavtsum pov sab qub txaisyuav Sab tshab hab ntseeg Ca Vaajtswv tug Ntsujplig Lug kaav nwg lub sab Mas nwg yuav tau txujsa.

169. ZOO SAB KAWG KUV TUG TSWV YEXUS

Zoo sab kawg kuv tug Tswv Yexus Koj txuj kev kaaj ua kuv ntej Kuv lub txim Koj ris moog huvsi Koj muab kuv lub txim povtseg.

Nrug Koj moog, maav-maav moog Nrug tug Tswv Yexus moog Nrug Koj moog, moog ibtxhis Nrug Nwg moog tsi rov thim.

Tso phluav tej qhovtxhua chaw povtseg Tso kev dlaab hab kev nplajteb Nraagntej kuv tsi paub moog txuj twg Nwgnuav kuv qhovmuag pum kev.

Tswv Yexus qha tas yog txuj nuav Thov koj paab xob ca kuv thim Thov paab dlaws kuv lub txim huvsi Koj paab kuv, kuv txha le dlim.

170. NYOB PUAG HUV KUV LUB SAB

Nyob puag huv kuv lub sab Muaj ib lub suab plujloog Yog lub suab hunkauj kws nrov zoo noog Novdlheev lub suab ntawd nrov Kuv lub sab nyob tajtug Kuv muaj kev zoo sab Nyob kaajsab lug.

Zoo sab, kuv zoo sab kawg Kuv muaj kev zoo sab Txhua lub sijhawm Vaajtswv tau muab Kev zoo sab lug pub rua kuv Kuv txha muaj kev zoo sab tsi tu. Tug kws muaj Tswv Yexus Kaav taagnrho nwg lub neej Has txug kev zoo sab tug ntawd paub tseeb Yuav tsi muaj leejtwg txawj pav Qha rua peb suavdlawg Kuas totaub txug txuj kev zoo sab ntawd.

Txuj kev zoo sab ntawmnuav Nyaj hab kub yuav tsi tau Kev npluanuj los tub muaj nqe tsi npaum Txuj kev zoo sab ntawmnuav Muaj cuabkaav paab tau yug Ua tau lub neej kws nyob kaajsab lug.

171. THAUS KUV NYOB ZE VAAJTSWV

Thaus kuv nyob ze Vaajtswv Kuv lub sab kaaj Txawm yog txomnyem npaumtwg Kuv lub sab xyivfaab Kuv tsi muaj kev nyuaj sab Thaus tau nyob ze Vaajtswv Ntawm Vaajtswv lub xubndlag Muaj kev zoo sab xwb.

Thaus kuv txaav dleb Vaajtswv Kev txhawj lug ti Tsi pumqaab ua zaajtwg Kuv nyob tsausntuj nti Thaus ntawd kuv txavtxim sab Rovqaab lug cuag Vaajtswv Ntawm Vaajtswv lub xubndlag Muaj kev zoo sab xwb.

Txug thaus ntujtaag tebkawg Kuv yuav zoo sab Yuav pum Vaajtswv tebchaws Hab tau moog nyob kag Timtswv lug txheeb huv ntawv Muaj kuv lub npe sau ca Coj kuv moog nyob rua ntawm Vaajtswv lub xubndlag.

Saib ntsoov Vaajtswv tshwjchim Ci ntsaa quas ab Tej kev ntxhuvsab yaajntshis Mas yuav zoo kuv sab Kuv yuav ua Vaajtswv tsaug Kawg kuv lub sab lub ntsws Kuv yuav seevsuab hunkauj Lug qhuas kuv tug Tswv.

172. NYOB NTAWM TSWV YEXUS LUB XUBNDLAG

Nyob ntawm Tswv Yexus lub xubndlag Kuv nyob tsosab phluav tag Nwg txuj kev hlub yuav tsomkwm kuv Kuv lub sab txha le nyob tug Kuv nov timtswv lug hunkauj Ua rua kuv zoo sab kawgnkaus Suabnkauj nrov sau ibntaa ntuj Ua rua kuv nyob kaajsab lug.

Nyob ntawm Tswv Yexus lub xubndlag Kuv nyob tsosab plhuav tag Nwg txuj kev hlub yuav tsomkwm kuv Kuv lub sab txha le nyob tug.

Nyob ntawm Tswv Yexus lub xubndlag Kev ntxhuv sab pluj lawm tag Kev simsab tsi muaj cuabkaav ntxag Tau kuv moog ua phem ua qas Nyob ntawm Tswv Yexus xubndlag Kuv dlimplawg txuj kev nyuajsab Dlim txuj kev txomnyem quajntsuag Yexus so kuv lub kua muag

Ca Yexus ua kuv tug kwvluag Paab kuv dlim txuj kev tuag Nwg yuav tsi muab kuv tso povtseg Nwg yeejyuav tuavrawv kuv teg. Yexus zoo le dlaim txag hlau Lug tivthaiv sau kuv taubhau Yexus zoo le dlaim laag zeb Lug tivthaiv ncig kuv lub cev.

173. ZOO SAB, ZOO SAB KAWGNKAUS

Zoo sab, zoo sab kawgnkaus Zoo sab, zoo sab kawgnkaus Zoo sab kawg vim kuv ntseeg Yexus.

Tseeb tag, yeej muaj le ntawd Tseeb tag, yeej muaj le ntawd Tug kws ntseeg muaj kev zoo sab kawg.

Zoo sab, zoo sab kawgnkaus Zoo sab, zoo sab kawgnkaus Zoo sab kawg vim kuv ntseeg Yexus.

174. ZOO SAB KAWG LUG NTSEEG TSWV YEXUS

Zoo sab kawg lug ntseeg Tswv Yexus Kuv khawsnkaus Vaajtswv Txujlug Hab casab rua Vaajtswv Tejlug Kws Vaajtswv tau qha rua kuv.

Tug Cawmseej ntawd yog Tswv Yexus Kuv zoo sab Nwg taabncuab kuv Tug Cawmseej ntawd yog Tswv Yexus Nwg pub kuv muaj sab tajtug.

Kuv zoo sab tau ntseeg Tswv Yexus Zoo sab Nwg cov ntshaav ntxuav kuv Nwg Txha yog tug kws muaj fwjchim Paab tau kuv dlim kuv lub txim.

Kuv zoo sab tau ntseeg Tswv Yexus Tseg tsi nyob huv kev tsausntuj Tswv Yexus pub txujsa rua kuv Moog nrug Nwg nyob kaajsab lug.

Kuv zoo sab tau ntseeg tug Cawmseej Nwg tsomkwm saib kuv lub neej Nwg nyob nrugnraim kuv txhua sijhawm Moog txug nub kws nplajteb kawg.

175. MUAJ DLUAB TSHAAVNTUJ

Muaj dluab tshaavntuj ci huv kuv lub sab Ci ntsaa-ab yaam le lub nub Tshaavntuj thaus nruabnub tub ci tsi npaum Yog Yexus ci huv kuv. Dluab tshaavntuj ci Dluab tshaavntuj ci Ci rua kuv lub neej pum kev kaajnrig Txij thaus Yexus dlaws kuv lub txim Kuv txha pum dluab tshaavntuj ci.

Muaj suab hunkauj nrov huv kuv lub sab Yog lub suab qhuas Tswv Yexus Lub sab kws tau txais kev thaajyeeb lawm Najnub qhuas Vaajtswv ntuj.

Muaj kev zoo sab nyob huv kuv lub neej Yaam le tsob ntoo rov hlaavnplooj Txij thaus kuv cogcaag huv Tswv Yexus Kuv tawgpaaj txitxiv zoo.

176. KUV UA NEEJ CES RAUG KEV TXOMNYEM

Kuv ua neej ces raug kev txomnyem Kev pluj kev tuag nwgnuav kuv dlhuav Tej txuj qubkev tsi muaj nujnqes Ntshaw nyaj ntshaw txaj tsi tau txujsa.

Kuv zoo sab, kuv zoo sab Kuv lug ntseeg tag txha tau txujsa Yexus lug tuag sau ntoo khaublig Nwg theej kuv txhoj kuv txha le dlim Kuv zoo sab, kuv zoo sab Kuv lug ntseeg tag txha tau txujsa.

Ua neeb ua yaig los najnub ntshai Ntxwjnyoog lug txhob pe Dlaab pe mlom Nwg tshoov kuv sab kuv ua limham Ua dlaab ua qhua kuv pheej ntxub luas.

Yaav nraagntej u tsi ntseeg Yexus Tsuas paub kev pluag najnub quajntsuag Vaajtswv hlub kuv Nwg khaiv Leejtub Lug ris lub txim kuv txha le dlim.

Tug Tswv Yexus kuv noog Koj lug Koj paab kuv dlim ntawm kuv lub txim Kuv ua neej tshab hum koj lub sab Lug ntseeg Yexus kuv kaaj sab lug.

177. THAUS TXUJ KEV KAAJSAB

Thaus txuj kev kaajsab Nkaag lug rua huv kuv lub sab Uacaag kev ntxhuvsab txawm lug hab Txawm yog le ntawd los Tswv Yexus qha has tas Kuv tau txais kev kaajsab kev kaajsab.

Kuv tau txais kev kaajsab Kuv tau txais kev kaajsab Kev kaajsab.

Dlaab Ntxwjnyoog xaav ntxag Kuas kuv ntsib txuj kev txomyem Los kuv zoo sab Yexus qha tseg Has tas Nwg paub tseeb Kuv yeejyuav kov tsi yeej Nwg txha nqeg lug ua Kuv tug Cawmseej.

Kuv tej kev txhum Nwg Muab dlai rua sau ntoo ntsateg Nwg hlub kuv Nwg tsi tso kuv tseg Nwg ntxuav kuv kev txhum Kuas kuv huvsi dlawbpaug Kuv txhaj hunkauj ua Tswv Yexus tsaug. Thov Vaajtswv paab kuas Kuv lub qhovmuag tau moog pum Tswv Yexus nrug fuab nrug cua lug Lug txug ibntaa ntuj Muaj suab raaj nrov thoob ntuj Thaus ntawd kuv yuav muaj kev kaajsab lug.

178. LUB NEEJ KWS NYOB KAAJSAB

Lub neej kws nyob kaajsab Zoo le tug dlej ntshab Ndlwg ntsagtu rua txhua qhov Tsi muaj leejtwg nov Muaj lub neej kaaj quaslug Tau lub sab tajtug Zoo le tug dlej ntshab huv Ndlwg moog rua txhua tug.

Nrug Vaajtswv sis raug zoo Yug txha tau koob moov Nyob huv Vaajtswv xubndlag Txha muaj kev kaajsab.

Kev tau zoo nyob ywjpheej Yog txuj kev thaajyeeb Ua lub neej tso sab plhuav Vim Vaajtswv lug tuav Tsi muaj txuj kev nyuaj sab Ntawm yug lub xubndlag Tsi muaj txuj kev txhawjxeeb Lug ntxhuv yug lub neej,

Vim Vaajtswv txuj koobmoov Yug txha tau ntuj ntoo Vim Vaajtswv txuj kev hlub Yug txha tau aav tsuj Vaajtswv yog tug npluanuj Nwg yeej hlub txhua tug Vaajtswv muaj kev taabncuab Nwg tsi xaiv ntsejmuag.

179. KUV ZOO SAB KAWGNKAUS

Kuv zoo sab kawgnkaus R ua qhov Tswv Yexus Nwg muaj nploojsab dlawbpaug Qha pub rua kuv Nwg phoo ntawv tsimtxaj Sau lug nyaj lug kub Zaaj tsimtxaj kawgnkaus Yog Yexus hlub kuv.

Kuv zoo sab kawg vim Yexus hlub kuv Yexus hlub kuv, Yexus hlub kuv Kuv zoo sab kawg vim Yexus hlub kuv Cawmseej Yexus hlub kuv.

Yog kuv ua txhum hab Yuamkev moog dleb-dleb Yexus tseem hlub kuv Hab coj kuv lug tsev Thaus kuv ncu txug Tswv Yexus txuj kev hlub Kuv txha tig rov lug thov Kuas Nwg paab kuv.

Thaus kuv tseem nyob lub tsev Huv lub nplajteb Nrhav kev dlim txim Los tsi muaj ibtxuj kev Yog kuv raug txomnyem Lub sab tsi tajtug Kuv ncudlheev rov lug Vaamkhom Tswv Yexus.

180. KEV HLUB NDLWG MOOG

Kev hlub ndlwg moog zoo le tug dlej huv Ndlwg tawm huv Yexus rua txhua tug Ndlawg moog rua cov tuabneeg kws nyuaj sab Ndlwg moog nplig txhua tug lub sab.

Cale kev hlub ndlwg moog Cale kev hlub ndlwg moog Ca Vaajtswv kev hlub huv kuv Ndlwg moog rua txhua tug. Cale kev hlub ndlwg moog Cale kev hlub ndlwg moog Ca Vaajtswv kev hlub huv kuv Ndlwg moog rua txhua tug.

Kev hlub ndlwg moog zoo le tug dlej tub Ndlwg tawm huv kuv hab huv koj lug Ndlwg moog rua cov tuabneeg kws raug txim Ndlwg moog cawm kuas txhua tug dlim.

Kev hlub ndlwg moog zoo le tug dlej ntshab Ndlwg moog rua cov tuabneeg qhuav sab Ndlwg moog rua cov tuncua hab cov pluag Ndlwg moog rua cov kws tsi muaj.

Kev hlub ndlwg moog zoo le tug dlej txhawv Ndlwg moog rua cov nyuaj sab ntxhuvplawv Ca kev hlub ndlwg tawm ntawm koj hab kuv Peb suavdlawg txha txawj sishlub.

181. COV KWS NTSEEG YUAVTSUM SISHLUB

Cov kws ntseeg yuavtsum tau sishlub Vim peb yog Vaajtswv tug Peb koom iblub sab ua ibpaab Kuas peb tawmtsaam yeej dlaab.

Txawm yog nyob dleb lossis nyob ze Peb puavleej yog ibtse Txawm yog tug muaj lossis tug pluag Peb puavleej yog ibcuab.

Yog peb ibleeg hlub taug ibleeg Peb txha phim ua tug ntseeg Peb ua rua Vaajtswv tau ntsejmuag Yog peb koom ua ibpuab.

182. KEV SISHLUB YOG TXUJ KEVCAI TSHAB

Kev sishlub yog txuj kevcai tshab Tswv Yexus yeej has meej tseg ca Mej ibleeg yuavtsum hlub ibleeg Luas txha yuav paub mej yog cov ntseeg

Peb ibleeg yuavtsum hlub ibleeg Luas txha yuav paub peb yog cov ntseeg Muab kev sishlub lug ua txuj kev Xyum sishlub le Vaajtswv hlub peb.

Kev sishlub yog Vaajtswv dlejsab Peb sishlub hum Vaajtswv sab nyam Cov kws ntseeg txawj sispaab ris nraa Tsi has nraa sib lossis nraa nyaav.

Kev sishlub yog kev ua timkhawv Ua povthawj rua tuabneeg suavdlawg Vim lecaag peb txha txawj sishlub? Vim peb yog cov kws ntseeg Yexus.

183. TUG MUAJ KEV HLUB UA TAUG SAB NTEV

Tug muaj kev hlub ua taug sab ntev Kev ua sab luv nwg muab povtseg Nwg paab txhua tug hab nwg paub cai Nwg tsi sabhlub hab tsi chim sai.

Tug muaj kev hlub nwg txu fwjchim Nwg tsi nyam kev khaavtheeb khaavtxiv Nwg nyam ua zoo rua tej yeebncuab Nwg yeej tsi xaiv leejtwg ntsejmuag.

Tug muaj kev hlub sab dlawb sab zoo Kwvtij phoojywg mas nwg muaj coob Nwg najnub taug kev ncaaj kevnceeg Nwg casab hab muab sab rau ntseeg.

184. CA KEV HLUB NDLWG HUV YUG

Ca kev hlub ndlwg huv yug moog rua lwmtug Ces kev hlub yuav ndlwg rov lug txug yug Tsi xob tog ca lwmtug hlub yug uantej Yug yuavtsum xub pib nqegteg.

Yug yuavtsum xub hlub lwmtug Luas yeejyuav tig rov hlub yug Vaajtswv ua yaamntxwv qha peb Kev sishlub yog kev nqegteg.

Kev sishlub tsi yog has ntawm lulug qhuav Tug muaj kev hlub yog tug nqegteg ua Tsi xob siv lulug qhuav lug dlaag suavdlawg Kev hlub tag tsi zoo le ntawd.

Koj puas paub Vaajtswv tau hlub peb lecaag? Txuj kev hlub tseeb ces zoo le ntawd ntaag! Yexus nqeg nroog peg ntuj lug tuag theej peb Tubyog Nwg xub pib nqegteg.

185. TXAWMYOG KUV HAS TAU IBPUAS TSAAVYAAM LUG

Txawmyog kuv has tau Ibpuas yaamtsaav lug Yog tsi muaj kev hlub Yuav tsi muaj nujnqes Txawmyog kuv txawj has Timtswv ntuj cov lug Yog tsi muaj kev hlub Tsi muaj qaabhaus le.

Tug kws muaj kev hlub Nwg ua taug sab ntev Nwg tsi ntxub leejtwg Nwg yeej tsi chim sai Tug kws muaj kev hlub Nwg tsi nyam kev phem Nwg sab dlawb sab zoo Hab paub kev paub cai.

Txawm yog kuv qhuabqha Hab has lug zoo heev Lossis has tau kuas lub Hauvroob txaav chaw Yog tsi muaj kev hlub Ces yog suab tswbneeg Yuav tsi muaj nujnqes Rua tuabneeg suavdlawg.

Txawmyog kuv muab tsev Pub rua lwmtug nyob Txawmyog kuv muab mov Rua lwmtug noj tsau Txawmyog muab txujsa Moog theej lwmtug txhoj Yog tsi muaj kev hlub Ces tsi muaj qaabhau.

186. TUG NTSEEG YUAVTSUM HLUB VAAJTSWV

Tug ntseeg yuavtsum hlub Vaajtswv Kawg lub sab hab kawg lub ntsws Kawg dlaagzug hab kawg tswvyim Muab lub neej rua Vaajtswv siv.

Yexus qha rua peb txhua tug, “Koj yuavtsum muaj txuj kev hlub Hlub Vaajtswv kawg sab kawg ntsws Kuas tsimnyog koj ntseeg Vaajtswv.”

Tug ntseeg yuavtsum hlub lwmtug Ibyaam le yug rov hlub yug Yuavtsum fwm yug tej kwvtij Ua zoo rua txhua tug kuas txhij

Tug ntseeg yuavtsum hlub yeebncuab Hlub tug kws koj raug nwg thuam Hlub tug kws ua phem rua koj Pub rua koj tug yeebncuab noj.

187. VAAJTSWV THOV PUB KUAS KUV

Vaajtswv thov koj pub kuas kuv Muaj cuabkaav paab lwmtug Moog paab rua tuabneeg suavdlawg Kws nyob qhovtxhua qhovchaw Qhovtwg muaj txuj kev sisntxub Ca kuv pub txuj kev hlub Yog leejtwg ua txhum rua kuv Ca kuv zaam lub txim pub.

Qhovtwg muaj kev siscaav sistshe Ca sis raug zoo uake Yog qhovtwg muaj txuj kev cuav Qha txuj kev tseeb rua luas Qhovtwg muaj txuj kev poobsab Ca kuv rhawv kev casab Qhovtwg muaj txuj kev tsausntuj Ca pub txuj kev kaajlug.

Qhovtwg muaj txuj kev tusab Ca pub txuj kev zoo sab Ca kuv txawj txhawb luas lub zug Ntau dlua luas txhawb kuv zug Ca kuv totaub luas lwmtug Tshaaj le luas totaub kuv Ca kuv txawj hlub luas lwmtug Tshaaj le qhov luas hlub kuv.

Tug kws pub txhuayaam rua luas Nwg yuav tau rov txais yuav Tug kws zaam tau luas lub txim Nwg yuav ntsib kev cawmdlim Tug kws tso lub sab qub ca Nwg yuav yug tau dlua tshab Nwg nrug luas ua neej muajtsim Tau txujsa moog ibtxhis, Amees.

188. KWVTIJ THOV CAW MEJ LUG NTSEEG

Kwvtij thov caw mej lug ntseeg tug Tswv Yexus Lug peb sishlub sispaab koom ua ibtse Kev sishlub yog kev has lug zoo rua txhua tug Hab sispaab ris nraa le Vaajtswv has tseg.

Kwvtij phoojywg thaus peb ntseeg Yexus Kwvtij phoojywg peb yuavtsum sishlub

Kev sishlub ua rua peb suavdlawg txawj sispaab Kev sishlub ua rua suavdlawg sis raug zoo Kev sishlub ua rua txhua tug muaj lub sab kaaj Kev sishlub yog ibleeg has libleeg noog.

Kev sishlub qaws tau suavdlawg lug nyob uake Thooj tau iblub sab koom tau iblub ntsws Yog peb suavdlawg sishlub ces nyob huv nplajteb Los zoo le nyob ntuj Ceebtsheej nrug Vaajtswv.

189. SISHLUB SISPAAB LE COV KWS NTSEEG

Sishlub sispaab le cov kws ntseeg Ua dlejnum paab txhua leej txhua tug Sishlub sispaab le ib tsevneeg Txhua yaam yug muaj yog suavdlawg tug.

Sishlub sispaab nyob tau uake Muab kev sishlub lug ua txuj kev Sishlub sispaab yuav sis koomteg Ua lawv Vaajtswv Txujlug qha tseg.

Sishlub sispaab le yog kwvtij Nyob dleb nyob ze tuaj sis koomteg Sishlub sispaab le yog ibyig Nyob dleb nyob ze zoo le ibtse.

Sishlub sispaab le yog nruabze Tsi xob dlubmuag rua tug yog qhua Sishlub sispaab yuav sis tuavteg Cog kev phoojywg tso kev yeebncuab.

Sishlub sispaab le ib haivneeg Thaus nyob uake has ibyaam lug Sishlub sispaab yuav has lug tseeb Muaj nujnqes rua txhua leej txhua tug.

190. DLAABTSI UA RUA TUABNEEG MUAJ KEV YWJPHEEJ?

Dlaab tsi ua rua tuabneeg muaj kev ywjpheej? Yog kev sishlub, yog kev sishlub! Dlaabtsi ua rua tuabneeg ua tau sab ntev? Yog kev sishlub, yog kev sishlub!

Thaus peb txhua tug txawj sishlub tag Txha yog peb ua tau lawv le Tswv Yexus tej Lug qha.

Dlaabtsi ua rua tuabneeg ua tau sab ntev? Yog kev sishlub, yog kev sishlub! Dlaabtsi ua rua tuabneeg tso kev phem tseg? Yog kev sishlub, yog kev sishlub!

Dlaabtsi ua rua tuabneeg txawj txu fwjchim? Yog kev sishlub, yog kev sishlub! Dlaabtsi ua rua tuabneeg txawj sishlub? Yog kev sishlub, yog kev sishlub!

191. TSWV YEXUS THOV KOJ PAAB KUV

Tswv Yexus thov Koj Paab kuv tsi xob tso kuv tseg Kuv raug kev txomnyem Thov nrug kuv nyob uake Kuv muaj mob muaj nkeeg Los tsi muaj leejtwg hlub kuv Thov nplig kuv lub sab Kuas kuv muaj lub sab tug.

Nrugnraim kuv nyob Nrugnraim kuv nyob Tau zoo los txomnyem Yexus nrugnraim kuv nyob.

Tswv Yexus thov Koj Zaamtxim rua kuv tej kev phem Vim kuv yog noobneej Ces najnub ua yuamkev Vaajtswv Koj yog tug Ncaajnceeg thov Koj noog kuv thov Thov Koj muab ntshaav ntxuav Kuv tej kev txhum taagnrho.

Tswv Yexus thov Koj Muab kuv puag huv Koj xubndlag Qha kuas kuv nooglug Hab txawj ua hum Koj sab Kuv yuav ua tej dlejnum Kws Koj muab rua kuv ua Thov paab kuv ua txhua Yaam rua Koj tau ntsejmuag.

192. KUV THOV TUG TUG TSWV YEXUS UA KUV NTEJ

Kuv thov tug Tswv Yexus ua Kuv ntej najnub moog Uake tuavrawv kuv txhaisteg Ca Yexus kaav taagnrho kuv lub sab Lub cev kws tau yug dlua tshab.

Nrug Nwg moog, nrug Nwg moog Nwg yog tug paab peb Tsi xob tso Nwg tseg Ca Nwg moog uantej Noog Nwg Txujlug ua lawv Nwg sab nyam Hab ca Nwg kaav kuv lub sab.

Kuv thov tug Tswv Yexus qha Kuv paub paab kuas kuv totaub Txawj ua Vaajtswv tsaug Hab ua rua Tswv Yexus tau ntsejmuag Najnub ua tug muab sab npuab.

Kuv thov tug Tswv Yexus ntuag Hab qha kuas kuv paub lub ntsab Khaws ca huv nruab sab Paab kuv cimntsoov Vaajtswv txuj Moo Zoo Kuv txhaj tau Nwg txuj Koomoov.

Kuv thov tug Tswv Yexus qha Kuv thov kuas kuv rau sabntso Hab ua sab ntev tog Kuv yuav thov taag kuv lub sab lub ntsws Muab txhua yaam tso rua tug Tswv.

193. VAAJTSWV TSO MOOV ZOO LE LUGNAAG

Vaajtswv tso moov zoo le lug naag Lawvnraim le Nwg tau yeem tseg Nwg ua rua peb muaj sab xyivfaab Nwg foom koobmoov pub rua peb.

Koobmoov le kob naag Poob lug rua huv peb xubndlag Peb txais koobmoov le txais kobnaag Thov kuas peb tau txais npluamag.

Vaajtswv tso moov zoo le lug naag Lug rua peb lub neej txausnkaus Nwg foom koobmoov rua peb thaaj-aav Peb txha khwv txaus noj txaus haus.

Vaajtswv tso moov zoo le lug naag Lug pub rua txhua leej txhua tug Suavdlawg tau txais lawv le sab xaav Yuavtsum ncu Vaajtswv tshaavntuj.

194. THAUS KUV TXHUSCAUG NDLUA THOV VAAJTSWV

Thaus kuv txhuscaug ndlua thov Vaajtswv Yog kuv qha kuv lub sab rua Nwg Vaajtswv yuav tsaamuag lug saib kuv Hab tig ntsej lug noog kuv tej lug Thaus kuv raug kev txomnyem quajntsuag Tsi muaj leejtwg so kuv kuamuag Ua rua kuv sab ywjfaab ywjfwj Kuv moog txhuscaug ndlua thov Vaajtswv.

Thaus kuv txhuscaug ndlua thov Vaajtswv Kuv tsaa suab thov kawg sab kawg ntsws Thaus kuv lub neej raug kev txhawjxeeb Kuv moog vaamkhom kuv tug Cawmseej. Thaus teebmeem luj cuag dlej havtxwv Ua rua kuv ntshai hab tau kevtwg Kuv tsi pumqaab moog cuag leejtwg Kuv moog txhuscaug ndlua thov Vaajtswv.

Thaus kuv txhuscaug ndlua thov Vaajtswv Vaajtswv lug ua kuv tug phoojywg Vaajtswv ua rua kuv kaajsab lug Thaus Nwg cevteg lug paab cuam kuv Thaus kev ntxhuvsab lug muab kuv khi Ua rua kuv txuj kev tsausntuj nti Kuv tsi pum qaab yuav ua zaajtwg Kuv moog txhuscaug ndlua thov Vaajtswv.

195. TSWV YEXUS THOV KOJ NOOG KUV THOV

Tswv Yexus thov Koj noog kuv thov Kuv txaav lug cuag Koj Kuv tso kuv tej kev txhum tseg kag Thov cawm kuv txujsa.

Tug Tswv Yexus thov noog kuv tej lug Koj tub tsomkwm cov ntseeg txhua tug Thov tsi xob tseg kuv.

Thov Koj lug noog kuv tej lug thov Kuv txhuscaug pe Koj Kuv yog tug tuabneeg tsi tsimtxaj Thov cawm kuv txujsa.

Kuv casab rua Koj tuableeg xwb Koj yog kuv tug Tswv Kuv yeejyuav taug Koj txuj kev tshab Thov cawm kuv txujsa.

Kuv casab ntsoov rua Koj Txujlug Kws Koj has rua kuv Nwgnuav kuv casab rua Koj tag Thov cawm kuv txujsa.

196. TXAAV MOOG NYOB ZE VAAJTSWV

Txaav moog nyob ze Vaajtswv Kuv muaj kev ntseeg Thaus kuv vaamkhom Vaajtswv Kuv yuav kovyeej.

Txhua caijnyoog txhuanub txhuamo Vaajtswv thov nrug kuv nyob Tswv Yexus thov tuaj kuv tog Thov nrug kuv nyob.

Yeebncuab huv kev tsausntuj Xovvaaj vij kuv Vaajtswv thov noog kuv hu Thov koj paab kuv.

Tseem muaj cuadlaaj cuadlub Ua rua kuv ntshai Naagxub naagcua ntaus kuv Thov Koj tivthaiv.

Yeebncuab muab kuv tsimtxom Txuv kuv txujsa Vaajtswv thov nrug kuv nyob Cawm kuv txujsa.

197. THOV YEXUS PAAB KUAS KUV MUAJ ZUG

Thov Yexus paab kuas kuv muaj zug Xob ca kuv qaugzug zig Kuv moog qhovtwg thov lug nyob nrug Ua tug coj kuv ibtxhis.

Thov Yexus Koj lug tsomkwm kuv Coj kuv taug Koj txuj kev Ntxwjnyoog tsi muaj cuabkaav ntxag kuv Vim Koj tuavrawv kuv teg.

Yog leejtwg ua limham rua kuv Yexus yeej paub huvsi Yog leejtwg laam cuab hlua soo kuv Yexus yuav paab kuv dlim.

Tsi muaj leejtwg yuav kovyeej kuv Vim Yexus tuaj kuv tog Tsi muaj leejtwg yuav ntaus raug kuv Vim Yexus nrug kuv nyob, Amees.

198. VAAJ LEEJTXIV THOV KOJ LUB TXHAWB

Vaaj Leejtxiv thov Koj lug txhawbsab Peb npaajtxhij noog Koj lug qha Koj lub fwjchim kub le suavtawg Hlawv kuas peb lub sab suvthaws.

Thov koj txhawbsab, thov Koj txhawbsab Peb npaajtxhij noog Koj lug qha Thov Koj txhawbsab, thov Koj txhawbsab Peb npaajtxhij noog Koj lug qha.

Thov kuas peb nov Koj lug suab hu Yuav xyum ua lawv Koj Txujlug Thov Vaaj Ntsujplig tshoov peb lub sab Kuas peb khaws Koj Txujlug ca.

Koj Txujlug tseeb yog tej zaubmov Thov Koj pub rua peb tau noj Vim peb lub sab najnub tshaibnqhes Thov Koj yug peb tug ntsujplig.

Thov Koj foommoov rua peb lub neej Qha kuas peb muaj sab rau ntseeg Ca peb lub neej ua Koj chaw nyob Peb txha txawj muab sab npuab Koj.

199. LUB SIJHAWM KWS MEJ THOV VAAJTSWV

Lub sijhawm kws mej thov Vaajtswv Xob laam ua kuas tau ntsejmuag Xob thov Vaajtswv tomtej kabkhw Kuas suavdlawg tau pum hab qhuas.

Yexus qha tas mej thov Vaajtswv Tsi xob ua qha rua suavdlawg Yog mej moog thov huv txaaj tuabywv Mej yuav tau yaam kws mej ntshaw.

Lub sijhawm kws mej thov Vaajtswv Xob ua le tuabneeg khaavtheeb Kws najnub ua kuas luas qhuas xwb Tabsis tub tsi muaj kev ntseeg.

Lub sijhawm kws mej thov Vaajtswv Xob ua le tuabneeg pe mlom Puab siv fwjchim lug yuam Vaajtswv Kuas Nwg teb puab tej lug thov.

Lub sijhawm kws mej thov Vaajtswv Yuavtsum ncu Vaajtswv tshaavntuj Mej yuavtsum tso sab plhuav rua Nwg Nwg txha yuav noog mej tej lug.

200. THAUS KWS YUG MUAJ KEV CEEBLAAJ

Thaus kws yug muaj kev ceeblaaj kev dlhuavsab Qha rua Tswv Yexus, qha rua Tswv Yexus Yog yug lub neej muaj kev tsausntuj dlubncab Cale qha rua Tswv Yexus.

Qha rua Tswv Yexus, qha rua Tswv Yexus Tug kws hlub hab paab tau yug Tswv Yexus yog tug kws txaussab paab yug Cale qha rua Tswv Yexus.

Thaus kws yug muaj kev txhawjxeeb lug kuamuag Qha rua Tswv Yexus, qha rua Tswv Yexus Yog yug ntsib kev txomnyem hab ntsib kev pluag Cale qha rua Tswv Yexus.

Thaus kws yug raug mob raug nkeeg tsi zoo neej Qha rua Tswv Yexus, qha rua Tswv Yexus Yog yug raug kev simsab hab kov tsi yeej Cale qha rua Tswv Yexus.

201. KUV TUG CAWMSEEJ

Kuv tug Cawmseej Thov Koj paab kuv Ua ntsaayeej thaiv kuv Ca kuv nyob huv Koj lub xubndlag Ua chaw rua kuv cabsab.

Vaajtswv thov Koj Lub fwjchim lug paab kuv Vaajtswv thov Koj Cevteg lug tuavnkaus kuv.

Kuv tug Cawmseej, thov Koj paab tshem Kuv tej kev txomnyem Thov Koj tivthaiv kev mob kev nkeeg Cais kuas qaij dleb txaavdlaav.

Kuv tug Cawmseej, thov tuav kuv teg Nrug Koj moog uake Thov Koj tsomkwm kuv txhua lub caij Thov Koj lug nyob nrugnraim.

202. KUV TXHUSCAUG NDLUA THOV VAAJTSWV

Kuv txhuscaug ndlua thov Vaajtswv Thaus kuv muaj kev nyuajsab Kuv txhuscaug ndlua thov Vaajtswv Thaus kuv raug txuj kev ntxeevntxag.

Kuv txhuscaug ndlua thov Vaajtswv Muab txhua yaam qha kag rua Nwg Thov Vaajtswv noog kuv tej lug Thov Vaajtswv cevteg paab kuv.

Kuv moog nyeem Vaajtswv Txujlug Thaus kws kuv tsi paub qhov tseeb Kuv moog nthuav phoo Vaajlugkub kuas kuv pum kuv tug Cawmseej.

Kuv hunkauj txhawbnqaa Vaajtswv Thaus kuv muaj txuj kev zoo sab Muab kuv lub neej pub rua Nwg Kuv ua Nwg tug mivnyuas tag.

203. IBFEEM KAUM YOG VAAJTSWV TXUJ KEVCAI

Ibfeem kaum yog Vaajtswv txuj kevcai saamfwm Kws sau tsegca rua huv Vaajtswv Txujlug Yaam kws yog Vaajtswv tug muab fij rua Vaajtswv Ua le ntawd txha yog ncu Vaajtswv tshaavntuj.

Tsi tsimnyog peb qee Vaajtswv tug coj moog siv Qee Vaajtswv tug taag los peb tsi npluanuj Tsimnyog lawm peb yuavtsum ncu Vaajtswv txajntsig Yog muab ibfeem kaum fij rua Vaajtswv Ntuj.

Yog peb fij ibfeem kaum  rua Vaajtswv kuas txaus Peb yeejyuav pum Vaajtswv qheb qhovrais  ntuj Nchuav koob nchuav moov lug rua peb ntau heev kawgnkaus Nwg yuav pub peb tau nyob zoo kaajsab lug.

Yog peb coj ibfeem kaum tuaj ca huv tuamtsev Ces kaab yuav tsi noj peb tej qoob le lawm Thaus peb moog khwv noj khwvhaus ua laj ua teb Peb khwv yaamtwg peb yeejyuav tau yaam ntawd.

204. PEB TSI MUAJ YAAM TSIMTXAJ

Peb tsi muaj yaam tsimtxaj Zoo pub rua Vaajtswv yuav Tsuasyog peb thov fij peb txujsa Muab fij rua Vaajtswv tuav.

Txhua yaamtsaav kws peb muaj Yog Vaajtswv pub rua peb Peb nqaa hlo ibfeem kaum coj tuaj Tso rua huv lub tuamtsev.

Peb fij pub rua Vaajtswv Fij ntawm lub sab dlawbpaug Thaus peb fij yaam kws peb moog khwv Yog peb ua Vaajtswv tsaug.

Vaajtswv yog tug tsi hloov Nwg coglug tseg rua peb Fij rua Nwg peb yuav tau koobmoov Lawv le Nwg tau has tseg.

205. TXHUAYAAM TXHUATSAAV

Txhuayaam txhuatsaav kws yug khwv tau Muab ibfeem kaum ua Vaajtswv tsaug Nyajtxag qoobloo lossis tsajtxhu Muab ibfeem kaum ua Vaajtswv tug.

Cov ntseeg suavdlawg yuavtsum paub tseeb Muab yug lub neej faib ua kaumfeem Ibfeem kaum ntawd tsi yog yug tug Yuavtsum muab fij rua Vaajtswv Ntuj.

Vaajtswv foommoov pub rua txhua tug Xob ntshaw feem kws yog Vaajtswv tug Yug tub tau txais koobmoov npluamag Mas tsi xob khaws ibfeem kaum ca.

Xob ca Vaajtswv lub tuamtsev nqhuab Xob ca Vaajtswv cov tubkhai pluag Xob ca pawgntseeg raug kev txomnyem Vim pawgntseeg yog Yexus lub cev.

206. RAU SAB NTSO UA DLEJNUM

Rau sab ntso ua dlejnum Peb yog Yexus thwjtim Peb yuavtsum taug txuj kev Kws tau txujsa ibtxhis Tswv Yexus coj peb kev Peb txha tsi moog yuamkev Nwg tsomkwm peb txhua nub Hab tuavrawv peb txhaisteg.

Rau sab ntso ua dlejnum Rau sab ntso ua dlejnum Rau sab ntso thov Vaajtswv Tsi ntev Tswv Yexus yuav rov lug.

Rau sab ntso ua dlejnum Txha paab tau cov txomnyem Paab tau cov kws yuamkev Rov lug tau txujsa ntev Qha kuas puab tsaa muag saib Yexus tug ntoo khaublig Hab coj puab lug txaisyuav Yexus tug muaj fwjchim.

Rau sab ntso ua dlejnum Rua qhov Nwg tau hu peb Kuas xyivfaab ua dlejnum Tsi xob muab tso povtseg Txawmyog yuav raug luas tej Thuam los tsi xob txaajmuag Ua dlejnum lug ntawm lub Sab dlawbpaug sab mogmuas.

Rau sab ntso ua dlejnum Moog kuas taag yug simneej Ua timkhawv qha has tas Yexus yog tug Cawmseej Tiv txuj kev txomnyem moog Qha txug txuj kev cawmdlim Txha paab tau tuabneeg coob Lug txais txujsa ibtxhis.

207. KUV YUAV UA DLEJNUM

Kuv yuav ua dlejnum Pub rua Vaajtswv Kuv yuav siv zug ua Kawgsab kawgntsws Txhuayaam kws kuv muaj Huv kuv lub neej Muab siv ua dlejnum Rua tug Cawmseej.

Kuv yuav ua dlejnum Pub rua pawgntseeg Kuv xaav kuas pawgntseeg Muaj kev vaammeej Muab pawgntseeg lub nraa Lug rua kuv ris Vim kuv yog Vaajtswv Ibtug tubtxib.

Kuv yuav ua dlejnum Qha txuj Moo Zoo Qha txug kev cawmdlim Rua txhua tug noog Kuv yuav ua dlejnum Txhua lub sijhawm Ca Vaajtswv siv kuv Moog txug nub kawg.

208. SIV DLAABTSI UA VAAJTSWV DLEJNUM

Siv dlaabtsi ua Vaajtswv dlejnum Puas yog yuavtsum siv nyaj siv kub? Ibfeem kaum yog Vaajtswv saamfwm Yuavtsum coj tuaj fij rua Vaajtswv.

Tug kws txawj qha siv nwg lub suab Tug kws txawj qhuab siv nwg lulug Tug kws npluanuj siv nwg tej nyajtxag Hab siv dlaagzug moog ua dlejnum.

Siv dlaabtsi ua Vaajtswv dlejnum Puas yog yuavtsum siv ncauj siv lug? Muaj laajlim plaabplawv xob khaws ca Siv koj lub ncauj tug nplaig moog qha.

Siv dlaabtsi ua Vaajtswv dlejnum Puas yog yuav siv sijhawm txhua nub? Vaajtswv pub muaj sijhawm rua koj Tsi yog ca koj nyobdlawb nyobdlo.

209. VAAJ LEEJTXIV, KUV TUG TSWV

Vaaj leejtxiv, Kuv tug Tswv Kuv yuav noog Koj lug Kuv lub sab kuv lub neej Muab fij ua Koj tug Kuv lug ua Koj teg dlejnum Najnub txhua mo Koj yeej pum, Koj yeej paub Has tas kuv hlub Koj.

Kuv zoo sab hab txaussab Ua dlejnum rua Koj Koj tub npaaj nqezug ca Ua kuv lub meejmom Kuv yeej tsi khauvxwm Kuv Lub neej hab txujsa Teg dlejnum Koj tseg ca Kuv yuav ua kuas tav.

Vim kuv ntseeg Koj, kuv ua Koj ibtug tubtxib Txhua yaam kws yog kuv le Kuv ca rua Koj siv Kuv ua Koj dlejnum vim Kuv tub dlim txim lawm Kuv yuav tau nrug Koj nyob Thaus ntujtaag tebkawg.

210. CALE TXAAV LUG COV NTSEEG

Cale txaav lug cov ntseeg txhua tug Lug ua dlejnum rua tug Tswv Siv peb lub neej taug kev ncaajnceeg Fij lub sab rua tug Cawmseej Txaav lug nyob ntawm Vaajtswv xubndlag Coglug rua Vaajtswv dlua tshab Tsi xob ntshaw nrug nplajteb uake Yuav sab tshab pov sab qub tseg.

Siv peb sijhawm hab siv tswvyim Ua timkhawv qha txug kev dlim Vaajtswv pub kuas peb muaj peevxwm Coj lwmtug lug ntseeg Vaajtswv Nyaj ibfeem kaum cale nqaa tuaj Ua kuas Vaajtswv tau ntsejmuag Ua dlejnum ntawm lub sab xyivfaab Nrug cov ntseeg sis paab risnraa.

Yuavtsum saibntsoov peb lub homphaj Rau sab ua dlejnum kuas tav Ca Vaajtswv coj peb txuj hauvkev Peb txha yuav ua taug sab ntev Thaus kws peb muaj lub sab tsaugmuag Ca Vaaj Ntsujplig lug paabcuam Peb yuav tau txais koobmoov npluamag Thaus kws peb ua dlejnum tav.

211. UA VAAJTSWV TEG DLEJNUM

Ua Vaajtswv teg dlejnum muaj meejmom kawg Saibntsoov Tswv Yexus kws yog tug Thawj Txhimkhu Vaajtswv pawgntseeg yuav tau koobmoov Saibntsoov Tswv Yexus kws yog Cawmseej.

Tug kws khauvxwm txujsa, txujsa yuav tu Cale muab pub rua tug Tswv Yexus Tug kws khauvxwm nyajtxag tubsaab yuav nyag Muab siv ua Vaajtswv dlejnum kuas tav.

Tug kws muaj lub tswvyim paab tau pawgntseeg Tsoplhuav txuj kev nrug nplajteb ua neej Rau sab ntso ua dlejnum tsitu tsisu Tshuav tsi ntev Tswv Yexus yuav rov lug.

212. PEB COV KWS YOG YEXUS TUBTXIB

Peb cov kws yog Yexus tubtxib Cale sawv xob tog piskig Tshuav tuabneeg coob nyob rua txhua qhov Najnub tog kuas peb moog coj.

Rau sab ua dlejnum rua Vaajtswv Xyivfaab hlo ua tsi xob ywg Kev ua sab nyaav paab tsi tau yug Ua timkhawv qha rua lwmtug.

Yexus rhawv tug yaamntxwv zoo tseg Kuas peb xyum taug Nwg txuj kev Kuas peb muaj cuabkaav paab lwmtug Hab tshaajtawm Vaajtswv Txujlug.

Vaajtswv tub tau xaiv peb cov ntseeg Ua lub teeb ci rua noobneej Kuas puab lug pum txug kev tseeb Puab txha lug ntseeg tug Cawmseej.

Vim Yexus cawm peb dlim kev tuag Tsi xob ntshai raug kev txaajmuag Vaaj Ntsujplig pub peb muaj fwjchim Moog paab txhuatug kuas dlim txim.

213. COJ KUV LUB NEEJ LAWV KOJ SAB

Coj kuv lub neej lawv koj sab Ua txhuayaam lawv le Koj nyam Tuav kuv lub neej hab txujsa Kuas ua le Koj Txujlug qha Kuas ua le Koj Txujlug qha.

Ca kuv txhaisteg ua Koj tug Cev moog hlub txhualeej txhuatug Tswjkuv txhaistaw taug Koj kev Kuas zoo nkauj rua Koj lub npe Kuas zoo nkauj rua Koj lub npe.

Tswj kub lub suab ca kuv hu Tej nkauj txhawbnqaa Tswv Yexus Kuv lub qhovncauj ca Koj siv Kuas kuv qhuas Koj moog ibtxhis Kuas kuv qhuas Koj moog ibtxhis.

Ceev kuv tej nyaj hab tej kub Kuas kuv xob ua tug qadlub Kuv lub tswvyim ca Koj siv Kuv lub zug ca rua Koj siv Kuv lub zug ca rua Koj siv.

Tuav kuv teg lug nyob ze Koj Kuas kuv xob ua tug kws coj Tuav kuv lub sab rua Koj saab Kuas kuv najnub kawm Koj zaaj Kuas kuv najnub kawm Koj zaaj.

Txuj kev hlub kws kuv khaws ca Kuv muab tso ntawm Koj xubndlag Coj kuv lub neej hab tug kheej Kuas hlub Vaajtswv Koj ibleeg Kuas hlub Vaajtswv Koj ibleeg.

214. KUV TAU XAIV VAAJTSWV

Kuv tau xaiv Vaajtswv tug dlejsab Ua lawv le Vaajtswv lub sab nyam Kuv yuav ua lub neej kws ncaajnceeg Kuas tsimnyog kuv yog ibtug ntseeg.

Kuv tau xaiv Vaajtswv tug dlejsab Ua lawv le Vaajtswv lub sab nyam.

Kuv tau txais Vaajtswv tug dlejsab Ua lawv le Vaajtswv tej Lug Qha Taug Nwg txuj kev kuv yuav tsi thim Zoo sab hlo kwv tug ntoo khaublig.

Kuv tau xaiv Vaajtswv tug dlejsab Ua lawv le Nwg tau coglug ca Kuv lug nyob huv Vaajtswv txhaisteg Kuv tsi ntshai raug txuj kev txomnyem.

215. TAAG KUV LUB NEEJ

Taag kuv lub neej kuv muab rua Koj Koj yog tug Tswv tuag theej kuv txhoj Thov ca kuv ua ncaajnceeg rua Koj Kuv tug Cawmseej Yexus.

Kuv muab rua Koj taag kuv tugkheej Kuv yuav zoo sab taag kuv lub neej Kuv muab rua Koj taag kuv tugkheej Kuv tug Cawmseej Yexus.

Nwgnuav kuv ntseeg hab txais yuav Koj Vim Koj lug tuag kuv txha tseem nyob Txij nubnuav moog kuv yuav ntseeg Koj Kuv tug Cawmseej Yexus

Koj tau tuag sau tug ntoo khaublig Kuv tug ntsujplig txha le tau dlim Kuv yuav ntseeg Koj moog taag ibtxhis Kuv tug Cawmseej Yexus.

216. XAAV UA LUB NEEJ HUM VAAJTSWV SAB

Xaav ua lub neej hum Vaajtswv sab Hab dlhuav nplajteb kev phem kev qas Yuav noog hab khaws Vaajtswv Txujlug Coj lug khu yug lub neej txhua nub.

Xaav nyob huv Vaajtswv lub xubndlag Hab muaj lub neej kws nyob kaajsab Yuav tsosab plhuav rua Tswv Yexus Tug kws yog Vaajtswv tuableeg Tub.

Xaav pum Vaajtswv lub ntsejmuag Hab nov Vaajtswv tej Lug Qhuabntuag Yuav ua lub neej le tug kws ntseeg Ca Vaaj Ntsujplig coj yug tugkheej.

Xaav tau txujsa ibtxhis tsi kawg Hab moog txug Vaajtswv lub tebchaws Ntseeg hab casab rua Tswv Yexus Txha paub txuj kev moog txug sau ntuj.

217. VAAJTSWV TUG DLEJSAB

Vaajtswv tug dlejsab Tsi zoo le yug xaav Muaj ntau yaam ntau tsaav Kws yug tsi totaub Thaus yug raug txomnyem Ces ua Vaajtswv tsaug Yuav uacaag totaub Vaajtswv tug dlejsab.

Vaajtswv Txujlug qha Yuavtsum hlub yeebncuab Yog muaj yeebncuab tuaj Ua tuabzoo txais tog Nrhav chaw rua luas nyob Nrhav mov rua luas noj Ua le ntawd txha yog Vaajtswv tug dlejsab.

Yog tuabneeg limham Tuaj ua phem rua yug Luas ntaus yug saab phlu Tig saabtod rua ntxiv Yog luas txeeb lub rig Muab lub tsho tuabsi Vaajtswv tseem has ntxiv Tas tsi xob foomphem.

Ua neej nyob nplajteb Xob ua phem pauj phem Vaajtswv txha cevteg Lug foomkoob foommoov Vaajtswv yuav foom pub Kuas yug lub neej zoo Tabsis kuas ncuntsoov Ua le Vaajtswv nyam.

Vaajtswv tug dlejsab Yug yeej paub tsi tau Vim yug lub sab tsuas Xaam txug tugkheej xwb Yuav tau txu fwjchim Xyum ua le Vaajtswv Ca Vaajtswv lug tswj Yug lub neej moog le.

218. YOG VAAJTSWV PUM ZOO KHAIV KUV

Yog Vaajtswv pum zoo Khaiv kuv ua Nwg dlejnum Kuv yuav ua, kuv yuav ua Yog Vaajtswv pumzoo Siv kuv lub neej moog khwv Kuv yuav ua, kuv yuav ua.

Kuv yuav ua lawv le Vaajtswv sab nyam Kuv yuav noog Vaajtswv lug Yog Vaajtswv siv kuv Lawv le Vaajtswv dlejsab Kuv yuav noog Vaajtswv lug.

Yog Vaajtswv pumzoo Siv kuv lub neej txujsa Kuv txaussab, kuv txaussab Yog Vaajtswv pumzoo Siv kuv tej nyaj tej txaj Kuv txaussab, kuv txaussab.

Yog Vaajtswv pumzoo ca Kuv paab saib pawgntseeg Kuv yuav saib, kuv yuav saib Yog Vaajtswv xaav kuas Pawgntseeg lujhlub vaammeej Kuv yuav saib, kuv yuav saib.

Yog Vaajtswv pumzoo ca Kuv raug kev txomnyem Zoo sab raug, zoo sab raug Kuv yuav casab rua Vaajtswv hab ua sab ntev Zoo sab raug, zoo sab taug.

219. KUV NOV TSWV YEXUS LUB SUAB HU

Kuv nov Tswv Yexus lub suab hu Cov kws ris lub nraa nyaav Kuas cale moog cuag Tswv Yexus Hab moog vaamkhom Nwg paab Yog leejtwg txawj dlhuav lub nraa nyaav Hab dlhuav ua kev txhum qhev Lug cuag Tswv Yexus, Nwg yuav paab Dlaws lub nraa nyaav povtseg.

Lug cuag Tswv Yexus Nyob huv Nwg xubndlag Cale lug vaamkhom Tswv Yexus Koj yeejyuav tau su lugsav.

Thaus kuv nov Tswv Yexus lub suab Kws has ncaajnraim rua kuv Kuv txha txavtxim sab txaav moog cuag Moog vaamkhom Tswv Yexus Uacav lub nraa nyaav kws kuv ris Cale pluamplhuav poobnthaav Tug Tswv Yexus zaam kuv lub txim Ces kuv muaj sab xyivfaab.

Yog leejtwg tig qhovntsej lug noog Tug Tswv Yexus tej Lug Tug Tswv Yexus yog txuj Moo Zoo Paab tau txhua leej txhua tug Yog leejtwg txaav lug cuag Yexus Tug ntawd yuav tsi nkim zug Nwg yuav muaj lub neej kaajsab lug Nwg lub sab yuav tau su.

220. TUG CAWMSEEJ KWS MUAJ FWJCHIM

Tug cawmseej kws muaj fwjchim Yog Vaajtswv lub Teeb kws Ci Lub  nplajteb nuav tsausntuj nti Yexus ci pumkev kaajnrig Yexus yog txuj kev ncaajnceeg Kev tsausntuj yuav kov tsi yeej.

Kev tsausntuj yog kev nyuajsab Vim yog muaj kev phem kev qas Tassis tug kws ntseeg Yexus Nwg lub neej yuav kaajsab lug Nwg ntxubntxaug txuj kev tsi zoo Nplajteb has nwg yuav tsi noog.

Thov Yexus lug huv kuv tsev Ua lub Teeb rua kuv pumkev Thov lug kaav huv kuv lub sab Coj kuv moog taug txuj kev tshab Kuv yuav taug Yexus neevtaw Moog txug Vaajtswv lub tebchaws.

Yog leejtwg muaj kev tsausntuj Nyob huv nwg lub neej txhua nub Ua lub neej tsi muaj chaw vaam Yuavtsum lug ua tuabzoo xaav Txavtxim sab lug ntseeg Yexus Taug Vaajtswv txuj kev tshaavntuj.

221. VAAJTSWV YOG LUB POBZEB RUAJ

Vaajtswv yog lub pobzeb ruajkhov Cawm tau peb dlim kev txhawj kev ntshai Vaajtswv ua tug laajkaab xov Cawm tau peb dlim kev txhawj kev ntshai.

Yexus yog lub Pobzeb ruajkhov tivthaiv peb Nwg tivthaiv peb, Nwg tivthaiv peb Yexus yog lub Pobzeb ruajkhov tivthaiv peb Cawm tau peb dlim kev txhawj kev ntshai.

Vaajtswv ua txaghlau lug roog peb Cawm tau peb dlim kev txhawj kev ntshai Vaajtswv ua txag zeb thaiv pesteb Cawm tau peb dlim kev txhawj kev ntshai.

Vaajtswv tivthaiv cuadlaaj cuadlub Cawm tau peb dlim kev txhawj kev ntshai Nwg ua kuas naagxub naagcua tu Cawm tau peb dlim kev txhawj kev ntshai.

Vaajtswv yog lub chaw vaamkhom Cawm tau peb dlim kev txhawj kev ntshai Ua tsev zeb tsev tsua rua peb nyob Cawm tau peb dlim kev txhawj kev ntshai.

222. KUV TUB NOV TSWV YEXUS HU KUV

Kuv tub nov Tswv Yexus hu kuv Nwg yeej hlub Nwg txha le hu kuv Tug Tswv Yexus has rua kuv tas Kwv koj khaublig ntoo lug nrug kuv moog.

Kuv kwv khaublig ntoo nrug Koj moog Kuv kwv khaublig ntoo nrug Koj moog Kuv kwv khaublig ntoo nrug Koj moog Yuav nrug Koj moog txhuanrho txhua txuj kev.

Thaus ntsib kev txhawjxeeb tsi tau luag Kev nyuajsab kuas kuv lug kuamuag Thov Koj paab kuv xaav txhij xaav txhua Yuav nrug Koj moog txhuanrho txhua txuj kev.

Kuv kwv khaublig ntoo nrug Koj moog Kuv kwv khaublig ntoo nrug Koj moog Kuv kwv khaublig ntoo nrug Koj moog Yuav nrug Koj moog txhuanrho txhua txuj kev.

Raug luas ntxub lub sab tsi muaj zug Vaajtswv tsaa Nwg lub qhovmuag pum Thov Koj coj kuv txaav lug cuag Koj Yuav nrug Koj moog txhuanrho txhua txuj kev.

Kuv kwv khaublig ntoo nrug Koj moog Kuv kwv khaublig ntoo nrug Koj moog Kuv kwv khaublig ntoo nrug Koj moog Yuav nrug Koj moog txhuanrho txhua txuj kev.

223. NYOB TOG TSWV YEXUS

Nyob tog Tswv Yexus Kuv ceevfaaj zuvrawv Yaamtwg hum Nwg sab Ces kuv ua yaam ntawd Kuv ca Vaajtswv Ntsujplig Lug kaav kuv lub sab Kuv txha le tau Vaajtswv Koobmoov npluamag.

Kuv tug Cawmseej Tswv Yexus Kuv fij lub cev lub sab Vim Koj nqeg lug tuag txhwv kuv Kuas dlim kev phem kev qas Kuv tsi muaj dlua lwmtug Tswv Tsuasyog Tswv Yexus xwb Kuv ua lub neej nyob huv qaabntuj Yog nyob tog Tswv Yexus.

Nyob tog Tswv Yexus Tug kws paab kuv dlim Nwg raug kev txomnyem Vim yog kuv lub txim Kev hlub zoo le nuav Ua rua kuv kaajsab Txaussab nrug Nwg moog Ua lawv le Nwg qha.

Nyob tog Tswv Yexus Ua sab ntev nyob tog Ua ibsab tiv kev Khwv hab kev tsimtxom Kuv rau sab ntso ua Vaajtswv teg dlejnum Txomnyem los tau zoo Tognrhw Tswv Yexus.

Nyob tog Tswv Yexus Nyob ibvuag dlua xwb Yuavtsum moog coj tuab Neeg lug cuag Vaajtswv Kuv najnub tognrhw Kuv muab sab xyivfaab Yexus tub yuav lug Kuv yuavtsum ceevfaaj.

224. NRAAGNTEJ KUV NTSHAW MOOV ZOO

Nraagntej kuv ntshaw moov zoo Nwgnuav tau Vaajmoov Nraagntej kuv ntshaw phoojywg Nwgnuav tau Vaajtswv Nraagntej kuv ntshaw nyajkub Nwgnuav tau Yexus Nraagntej kuv vaamkhom kuv Nwgnuav vaam Yexus. Nwgnuav kuv txha hunkauj Qhuas Nwg ua Nwg tsaug Txhua yaam kws kuv tuncua Nwgnuav kuv muaj txhijtxhua.

Nraagntej kuv muaj kev txhawj Nwgnuav Nwg lug cawm Nraagntej kuv tau kev twg Nwgnuav kuv vaam Nwg Nraagntej ua lawv kuv sab Nwgnuav lawv kev tshab Nraagntej kuv thov ntau-ntau Nwgnuav kuv uatsaug.

Nraagntej kuv vaam kev zoo Nwgnuav vaam Nwg moov Nraagntej kuv sim Nwg sab Nwgnuav kuv ntseeg tag Nraagntej kuv siv Yexus Nwgnuav Nwg siv kuv Nraagntej kuv ua kuv tug Nwgnuav paab Yexus

Nraagntej kev ntseeg yuav tu Nwgnuav Nwg paab kuv Nraagntej ntshai mob tsi nquag Nwgnuav ntsejmuag luag Nraagntej kuv ntshai-ntshai tuag Nwgnuav tsi ntshai tuag Nraagntej kuv ntshaw txujsa Nwgnuav tau lawm tag.

225. MUAJ IB ZAAJ NKAUJ

Muaj ibzaaj nkauj kws kuv nyam hu Txij thaus Yexus paab kuv Yog zaaj kws has txug Tswv Yexus Txij thaus Yexus paab kuv. Txij thaus Yexus paab kuv Txij thaus Yexus paab kuv Kuv hunkauj qhuas Nwg lub npe Txij thaus Yexus paab kuv Kuv hunkauj qhuas Nwg lub koob lub npe.

Yexus pub kuv muaj noj tsi tu Txij thaus Yexus paab kuv Kuv yuav ua lawv le Nwg Txujlug Txij thaus Yexus paab kuv.

Kuv yeej paubtseeb huv kuv lub sab Txij thaus Yexus paab kuv Kev txhawj kev ntshai pluj taag lawm tag Txij thaus Yexus paab kuv.

Kuv zoo sab tsi muaj yaam pev tau Txij thaus Yexus paab kuv Nwg cov ntshaav ntxuav kuv sab dlawbpaug Txij thaus Yexus paab kuv.

Yexus tub moog tu tau chaw txhij Txij txhaus Yexus paab kuv Yuav nrug Nwg nyob ntawd ibtxhis le Txij thaus Yexus paab kuv.

226. TSWV YEXUS PUB TSWVYIM RUA PEB

Tswv Yexus pub tswvyim rua peb Hab Nwg coj peb txuj hauvkev Txawmyog qaugzug Nwg yuav paab txhawb Hab coj peb moog kuas txug chaw Nwg yuav coj txuj hauvkev Nwg yuav coj txuj hauvkev Txawmyog qaugzug Nwg yuav paab txhawb Hab coj peb moog kuas txug chaw.

Tswv Yexus yog peb tug Cawmseej Nwg tau tuag theej peb noobneej Nwg cov ntshaav txha ndlwg lug ntxuav peb Kuas peb tau txais txujsa ntev Nwg dlaws tau peb lub txim Nwg dlaws tau peb lub txim Nwg cov ntshaav txha ndlwg lug ntxuav peb Kuas peb tau txais txujsa ntev.

Tswv Yexus ntxuav peb sab dlawbhuv Nwg txhwv peb moog ua Nwg tug Tswv Yexus pub peb muaj sab tshab Nwg lug nyob huv peb lub sab Nwg lug ua peb tug Tswv Nwg lug ua peb tug Tswv Tswv Yexus pub peb muaj sab tshab Nwg lug nyob huv peb lub sab.

227.  THAUS TSWV YEXUS TXHWV PEB LUB TXIM

Thaus Tswv Yexus txhwv peb lub txim Nwg pub txujsa ntevdlhawv ibtxhis Zoo le peb nyob sau Ceebtsheej ntuj Rua qhov peb tau nyob kaajsab lug.

Huhaleluyas zoo sab kawg Vim Tswv Yexus paab peb suavdlawg Yuav nyob peg roob nraaghaav losxij Vaajtswv yuav nrug peb nyob ibtxhis.

Yaav nraagntej u Ceebtsheej nyob dleb Tsi paub uacaag txha txaav lug ze Nwgnuav tau nov txha lug ntseeg kag Peb yog tuabneeg kws yug dlua tshab

Txawmyog qaabteb qaumteb losxij Taug kev tsausntuj los tshaavntuj nrig Nyob fuabtais tsev los nyob haavzoov Nwg nrug peb nyob txhua lub caijnyoog.

228. KUV NTSEEG TSWV YEXUS KUV DLIM LUB TXIM

Kuv ntseeg Tswv Yexus kuv dlim lub txim Kuv tau txais txujsa ntevdlhawv moog ibtxhis Yexus zoo sab tuag theej kuv lub txhoj Kuv txha muaj feem tau nrug Vaajtswv nyob.

Kuv zoo sab kawgnkaus Yexus hlub kuv Tej kws Nwg paab kuv zoo dlua nyajkub Kuv tsosab plhuav vim kuv dlim lub txim Yuav nrug Nwg nyob ntevdlhawv moog ibtxhis.

Kuv ntseeg Tswv Yexus kuvkaaj sab lug Kuv tsi tawvncauj kuv yeej nyam noog Nwg lug Nwg qha kuas kuv ua lawv Nwg sab nyam Nwg qha lecaag kuv yeej tsi tusab.

Kuv ntseeg Tswv Yexus kuv tsosab plhuav Kuv togntsoov nub Yexus yuav rov lug dlua Sov Nwg yuav lug thaus pumkev kaajnrig Lossov yuav lug thaus nplajteb tsausnti.

229.  KUV TUG KWVLUAG YOG TSWV YEXUS

Kuv tug kwvluag yog Tswv Yexus Nwg tsi tso kuv tseg ibtxhis Leejtwg hlub kuv npaum le Yexus? Tsi muaj ibtug hlub le Nwg Nwg tso kuv dlim dlaab le xibteg Lug nyob huv Nwg lub xubndlag Kuv yuav muab sab rau ntseeg Yexus Leejtwg yuav ua kuas kuv ntshai?.

Tej kev txomnyem huv nplajteb nuav Txawj ua kuas kuv lub sab ntxhuv Kuv raug kev txhawjxeeb ualuaj nuav Leejtwg yuav has kuv iblus? Kuv yuav nrhav ibtug ua kwvluag Nrhav huv nplajteb ntshai tsi muaj Yexus tuableeg yuav paab kuv dlim Kuv txha tau txujsa ibtxhis.

Tej kev txhawjxeeb tej kev quajntsuag Pheej ua kuas kuv ntshai ualuaj Kuv muab txhua yaam tso rua Yexus Casab ntsoov Nwg yuav paab kuv Kuv yuav qha tej kws kuv ntxhuvsab Kuv tsi xaav khaws tej nuav ca Muab taagnrho rua Yexus saibxyuas Najnub nyob kuv tso sab plhuav.

230. NRAAGNTEJ U KUV PHEEJ COJ DLAAB

Nraagntej u kuv pheej coj Dlaab txuj kev Ntev xyoo kuv pheej ua Dlaabtauj Dlaabqhev Kuv tsi paub Yexus raug kev txomnyem Sau khaublig ntoo.

Vaajtswv hlub noobneej Nwg txha le tso Nwg tuableej Tub lug nrug noobneej nyob Tswv Yexus txha le tau tuag theejtxhoj Sau khaublig ntoo.

Kuv tau nov Vaajtswv Txujlug tsimtxaj Kuv txha lug ntseeg kuv muaj lub sab tshab Yexus tuag theejtxhoj cawm kuv txujsa Sau khaublig ntoo.

Yexus lug kaav kuv lub sab lub ntsws Txij nuav moog kuv casab ntsoov rua Nwg Kuv paub tas muaj tuab txuj kev dlim xwb Sau khaublig ntoo.

231. NWGNUAV KUV LUG NTSEEG YEXUS

Nwgnuav kuv lug ntseeg Yexus Kuv yuav nrug Nwg moog txhua nub Taug kev zoo los taug kev phem Kuv yuav tsi tso Yexus povtseg

Muaj txujsa nyob ntev pestsawg Thaus tau zoo los nyuaj sab kawg Vaajtswv paab taag kuv simneej Tug Tswv Yexus yog tug Cawmseej.

Muaj qee nub tuabneeg tshev kuv Muaj qee nub nyob kaaj sab lug Txawm yog lecaag los puamchawj Kuv paub Yexus tseem hlub kuv kawg.

Kuv tsi ntshai kev pluj kev tuag Kuv lub neej Yexus saibxyuas Yexus nrug kuv nyob uake Nwg nrugnraim kuv tuavrawv kuv teg.

232. NRUG TSWV YEXUS KOOM IB TXUJSA

Nrug Tswv Yexus koom ib txujsa Hab ua lawv le Nwg Txujlug qha Txha le yuav ua tau tuabneeg tshab.

Tuabneeg nplajteb nrhav lub meejmom Ua tswv ua nom kaavteb kaavchaw Puab tub tsi paub tas qhov txhuachaw Kws tuabneeg ntshaw yuav raug muab hlawv.

Tuabneeg nplajteb nrhav kev txawjntse Ualaj uateb muaj noj npluamag Has txug Yexus puab yeej tsi nyam Puab tseem nyam moog ua phem ua qas.

Tuabneeg nplajteb nrhav kev dlimtxim Nrhav tsi ntsib vim puab qhovmuag dlig Tug Tswv Yexus yog tug Cawmseej Puab tseem tsi ntseeg tas yog qhov tseeb.

233. KUV LUG NTSEEG VAAJTSWV

Kuv lug ntseeg Vaajtswv tsi yog kev tau zoo Kuv txais yuav Vaajtswv tsi yog vaam koobmoov Tabsis kuv xaav nrug Vaajtswv sisraug zoo Yuav tsi thim txawm yog txomnyem los tau zoo.

Kuv lub homphaj yog yuav moog ntsib Vaajtswv Coj kuv lub sab lub ntsws moog pub rua Nwg Kuv tshaibplaab nqhesdlej tsi npaum nqhes Vaajtswv Sab yuav tsi kaaj moog txug nub kuv ntsib Nwg.

Txawm yog nplajteb yuav lug thaiv kuv txuj kev Txawm yog kev lomzem lug tuav nkaus kuv teg Los kuv yuav ua ibsab tsi tig moog saib Kuv tsuas saibntsoov Vaajtswv kuv tug Fuabtais.

Kuv tsuas paub tas kuv yuav noog Vaajtswv lug Kuv tsuas paub tas kuv yeej yog Vaajtswv tug Kuv yeej xyuamxwm hab tswjrawv kuv lub neej Vim kuv lub homphaj yog ntseeg tug Cawmseej.

234. MUAJ IB TXUJKEV KUV NYAM TAUG

Muaj ib txujkev kuv nyam taug yog kev tseeb Txujkev ntawd moog txug Ceebtsheej Txhua tug kws taug txujkev ntawd Yuav tau txais txujsa ntevdlhawv, sa ntevdlhawv Txhua tug kws taug txujkevntawd Yuav tau txujsa ntevdlhawv

Muaj ib txujkev kuv nyam taug yog kev nqaim Taug txujkev ntawd Vaajtswv nrugnraim Txujkev ntawd taug tsi yoojyim Tabsis tau txujsa ibtxhis sa ibtxhis Txujkev ntawd taug tsi yoojyim Tabsis tau sa ibtxhis.

Muaj ib txujkev kuv nyam taug yog kev ntseeg Txujkev ntawd yog tug Cawmseej Tug kws tuag txhwv kuv lub txim Theej kuv txhoj sau ntoo khaublig ntoo khaublig Tug kws tuag txhwv kuv lub txim Theej txhoj sau ntoo khaublig.

235. KUV NTSHAW VAAJTSWV

Kuv ntshaw Vaajtswv heevdlua nyajtxag Kws nyob huv lub nplajteb Kev npluanuj zoo tsi cuag txujsa Vim nyajtxag mas txawj xeb

Thaus kuv tau saaj txuj kev thaajyeeb Kws yog Vaajtswv kev hlub Kuv txha paub tseeb txug tug Cawmseej Has tas Nwg tuag theej kuv.

Kuv tau nrug Vaajtswv sis raug zoo Ua Nwg ibtug phoojywg Kuv tau txais Vaajtswv txuj koobmoov Ca Nwg ua kuv tug Tswv.

Tswv Yexus yog Txujkev npluanuj Tsimtxaj tshaaj nyaj hab kub Nub kws kuv lug ntseeg Tswv Yexus Nwg muab txhua yaam rua kuv.

236. KUV ZOO SAB CA RUA TSWV YEXUS

Kuv zoo sab ca rua Tswv Yexus Siv kuv lub neej paab lwmtug Ca Vaajtswv siv kuv ua cuabyeej Coj koobmoov moog rua txhua leej.

Ca kuv lub neej yog tug cavdlej Ndlwg dlej ntshab rua txhua lub tsev Ca kuv lub neej yog txuj koobmoov Rua txhua tug txhua lub caijnyoog.

Kuv zoo le rooj mov rau tavlog Npaaj txhij rua tug tshaibplaab noj Ca kuv yog ib khob nyuas dlejtxag Coj moog cawm tug kws qhuav sab.

Kuv zoo le lub hub kws khooblug Ca Vaajtswv siv ua dlejnum Ntim Vaajtswv txuj koobmoov npluamag Coj moog ywg tuabneeg lub sab.

Thov Vaaj Ntsujplig hloov kuv dlua tshab Kuas kuv yog lub qhov dlej ntshab Ndlwg rua cov nyob huv kev tsausntuj Coj puab lug cuag Tswv Yexus.

237. YEXUS YOG TXHUA YAAM PUB RUA KUV

Yexus yog txhua yaam pub rua kuv Yog kuv txuj kev zoo sab Thaus kuv tsaugmuas Nwg yog lub zug Yog kuv txuj kev casab Thaus kuv nyuajsab kuv moog cuag Nwg Thaus kuv txhawj ntshai Nwg lug tsomkwm Nwg ua teebci Kuv lubneej pumkev kaajnrig.

Yexus yog txhua yaam pub rua kuv Yog tug kaav kuv lub neej Yexus lug ua kuv tug Kws Tshuaj Khu kuv tej kev mobnkeeg Nwg pub rua kuv muaj noj muaj haus Kuv tsi tuncua kuv muaj txausnkaus Nwg foom koobmoov Kuv lub neej muaj kev tau zoo

Yexus yog txhua yaam pub rua kuv Nwg yog kuv tug Vaajntxwv Nwg yog tug paab kuv dlim kev tuag Nwg yog kuv tug Vaajtswv Kuv lug txhuscaug ntawm Nwg xubndlag Kuv lub qhuas Nwg kawg kuv lub sab Nwg yog txujsa Nwg pub kub muaj lub sab tshab.

238. TSWV YEXUS YOG TXHUA YAAM RUA KUV

Tswv Yexus yog txhua yaam rua kuv Nwg yog tug kws cawm kuv txujsa Nwg muab lub sabtshab pub rua kuv Nwg yog tug nplig kuv lub sab

Thaus kuv nyuajsab Kuv moog cuag Nwg Vim tsi muaj leejtwg Yuav totaub kuv Kuv lug kuamuag Nwg so taagnrho Nwg yog kuv tug kwvluag.

Tswv Yexus yog txhua yaam rua kuv Nwg paab kuv thaus kuv raug txomnyem Nwg pub tshaavntuj lugnaag rua kuv Nwg najnub nrug kuv uake.

Tswv Yexus yog txhua yaam rua kuv Txawmyog kuv tsi muajphooj muajywg Tabsis Nwg tseem najnub hlub kuv Vim Nwg yog kuv tug phoojywg.

239.  YEXUS LUG UA KUV TUG PHOOJYWG

Yexus lug ua kuv tug phoojywg Nwg lug paab kuas kuv dlimtxim Kuv yog tuabneeg kws tsi tsimtxaj Nwg lug cawm kuv tug ntsujplig.

Haleluyas kuv tug Cawmseej Nwg lug ua kuv tug phoojywg Nwg lug paab kuas kuv dlim lub txim Nwg coj kuv moog cuag Vaajtswv.

Yexus txhawb kuv  lub dlaag lub zug Nwg nyob ze tuavrawv kuv teg Kuv najnub raug txuj kev ntxeevntxag Nwg tsomkwm tsi pub yuamkev.

Yexus yog kuv tug Tswv yug zoo Nwg puag kuv huv Nwg xubndlag Kuv yuav noj Nwg tej zaub tej mov Txha yuav cawm tau kuv txujsa.

Yexus dlaws kuv lub txim povtseg Nwg qha kuas kuv yug dlua tshab Kuv khaws Nwg teg Lug qha lug coj Kuv nrug Nwg koom ib txujsa.

240. KUV NTSEEG TUG TSWV YEXUS

Kuv ntseeg tug Tswv Yexus Nwg yog kuv tug Cawmseej Kuv casab rua Nwg Nwg yog tug ncaaj tug nceeg Kuv muab sab npuab Yexus Nwg yog lub chaw khovkho Tswv Yexus hlub tuabneeg Suavdlawg taagnrho.

Tej qhovtxhua qhovchaw Kws tuabneeg pheej ntshaw Kev npluanuj paub ntaub paub ntawv Tej ntawd tsi muaj nujnqes Yog tsi muaj sabtshab Yeejyuav tsi tau txujsa.

Kuv muab sabnpuab Yexus Kuv tsi ntshaw ua numtswv Kuv yuav txu fwjchim Hab casab rua Vaajtswv Txawmyog kuv tsi npluanuj Los kuv tsi raug txomnyem Tswv Yexus pub rua Kuv muaj txujsa ntev.

Kuv nrug tug Tswv Yexus Taug ibtxuj kev uake Nwg txhawb kuv lub zug Hab Nwg tuav kuv txhaisteg Txawmyog taug kev nruabnub Lossis taug kev montuj Kuv saibntsoov Tswv Yexus Kuv kaajsab lug.

241. THAUS TSWV YEXUS, THAUS TSWV YEXUS

Thaus Tswv Yexus, thaus Tswv Yexus Lug xaiv Nwg cov thwjtim Zoo le peb xaiv nyaj hab xaiv kub Coj lug ua peb le.

Zoo le nubqub ci ntsaa-ab Zoo le tej povhum tsimtxaj Cov thwjtim yuav ci pumkev Le lub teeb taws tseg.

Thaus Tswv Yexus, thaus Tswv Yexus Lug xaiv Nwg cov thwjtim Nwg yuav txhua tug kws noog Nwg lug Lug ua Nwg tubtxib.

Thaus Tswv Yexus, thaus Tswv Yexus Lug xaiv Nwg cov thwjtim Nwg muab ntshaav lug ntxuav puab txhua tug Paab kuas puab dlimtxim.

Cov ntseeg txhua tug, cov ntseeg txhua tug Yog Yexus cov thwjtim Ca peb ua lub neej kws dlawbhuv Txha yog lub teeb ci.

242. PEB NRUG YEXUS MOOG KEV

Peb nrug Yexus moog kev Vaamkhom Nwg tuav peb teg Kev tsausntuj huvsi hloov ua tshaavntuj Nrug Nwg moog tsi xob thim Nwg nrug peb nyob ibsim Hab nrug suavdlawg kws ntseeg hab noog lug.

Ntseeg hab noog lug Tsi muaj dlua lwm txuj kev Yuav zoo sab cuag Yexus txuj Yuavtsum ntseeg hab noog lug.

Yog muaj dluab tuaj ntxoov roog Yog muaj txuj kev tsi zoo Los Yexus yuav nrugnraim peb txhua tug Txuj kev pluj txuj kev tuag Kev txhawjxeeb kev quajntsuag Peb tsi ntshai yog peb ntseeg hab noog lug.

Thaus peb qha Vaajtswv Lug Yog peb ntsib luastej ntxub Peb tub paub luas yeej xub ntxub Yexus Yog peb raug luas thuam hab Yog peb najnub nyuajsab Yuavtsum muab sab rau ntseeg hab nooglug.

Yog peb khauvxwm kev phem Pheej tsi xaav muab tsotseg Yuav tsi muaj kev tau zoo kaaj sab lug Muab kev phem tso povtseg Ca Yexus coj peb kev Nwg yuav paab yog peb ntseeg hab noog lug.

Peb noog Yexus lug qha Xyum ua hum Vaajtswv sab Peb txhua tug txha le yuav txawj sishlub Lub nraa sib lub nraa nyaav Los peb yeejyuav sispaab Peb yuavtsum rau sab ntseeg hab nooglug.

243. XIJPEEM KOJ LUB SAB

Xijpeem Koj lub sab tug Tswv Yexus Kuv yog cov aav nplaum rua Koj puab hub Ca Koj puab kuv lawv le Koj sab nyam Kuv yuav ua lawv le Koj tug dlejsab.

Xijpeem Koj lub sab tug Tswv Yexus Nubnua kuv npaajtxhij yuav noog Koj lug Thov tsi xob ca kuv nyobdlawb nyobdlo Tabsis thov siv kuv najnub txhuamo.

Xijpeem Koj lub sab tug Tswv Yexus Ca Koj muab lub nraa lug nog rua kuv Kuv tsi muaj dlaabtsi pauj Koj txajntsig Tabsis ca kuv ua Koj tug tubtxib.

Xijpeem Koj lub sab tug Tswv Yexus Thov pub Vaajntsujplig lug nyob huv kuv Ca Vaajntsujplig muab kuv yug dlua tshab Vaajtswv thov siv kuv lawv Koj sab nyam.

244. LEEJTWG MUAJ KEV TXHAWJXEEB

Leejtwg muaj kev txhawjxeeb ntxhuvsab Raug kev txomnyem muab khi ca Yuavtsum vaamkhom Yexus lub npe Muab kev txomnyem dlaws povtseg.

Nwg lug npe zoo kawgnkaus Ua rua peb tau chaw vaamkhom Nwg lub npe zoo kawgnkaus le Ua rua peb tau chaw vaamkhom.

Ca tug Tswv Yexus tuaj koj tog Tsi xob pub dlaab kovyeej koj Thaus koj muaj kev ntxhuvsab ntxhuvplawv Thov Vaajtswv paab koj thaus ntawd.

Peb tub ntseeg Tswv Yexus tej Lug Peb zoo sab hab kaajsab lug Yexus najnub paab peb kawgnkaus Peb lub ncauj yuav ua Nwg tsaug.

Peb qhovmuag yuav pum Tswv Yexus Peb qhovntsej noog Nwg Txujlug Peb yuav qhau hauvcaug lug pe Nwg Hu nwg ua peb tug Vaajtswv.

245. KUV YUAV CASAB RUA TSWV YEXUS

Kuv yuav casab rua Tswv Yexus Kawg lub sab lub ntsws Kuv tug Cawmseej yog Tswv Yexus Tuableeg xwb.

Kuv yuav casab rua Tswv Yexus Vaamkhom Nwg lub npe Ca kuv lub txim rua Tswv Yexus Dlaws povtseg.

Kuv yuav casab rua Tswv Yexus Nwg yuav paab kuv dlim Kuv ntseeg has tas Nwg txuj kev hlub Nyob ibtxhis.

Kuv yuav casab rua Tswv Yexus Ca Nwg tuav kuv teg Thaus raug txomnyem Nwg nrugnraim kuv Nyob uake.

Kuv yuav casab rua Tswv Yexus Hab ntseeg Nwg tej Lug Tug kws casab rua Tswv Yexus Kaajsab lug.

246. KEV TXAUG KEV TXHUM UA RUA KOJ PHEEJ YUAMKEV

Kev txaug kev txhum Ua rua koj pheej yuamkev Yexus muaj fwjchim Paab koj kuas dlim Kev phem kev qas Yuavtsum muab tso povtseg Yexus muaj fwjchim paab koj dlim.

Muaj fwjchim, Yexus muaj fwjchim Paab koj dlim, koj lub txim Muaj fwjchim, Yexus muaj fwjchim Nwg cov ntshaav dlawbhuv Paab koj dlim.

Yog koj xaav yeej Txuj kev tuag hab ntujtawg Yexus muaj fwjchim Paab koj kuas dlim Vijdlaab vijnpug Ua rua koj txomnyem kawg Yexus muaj fwjchim paab koj dlim.

Dlaab yuav kuas ntshai Raug kev pluj raug kev tuag Yexus muaj fwjchim Paab koj kuas dlim Hlawv xyaab hlawv ntawv Ua rua koj najnub dlhuav Yexus muaj fwjchim Paab koj dlim.

Kev mob kev nkeeg Lug caijtsuj koj lub neej Yexus muaj fwjchim Paab koj kuas dlim Lub sab ntxhuvnyo Vim koj lub txim luj heev Yexus muaj fwjchim Paab koj dlim.

247. TUG KWS SAWMZOO

Tug kws sawm zoo nwg kuj yeemyuav qhov zoo Qha kuas ua zoo nwg noog lug hab Nwg najnub tau txais Vaajtswv txuj koobmoov Tej kws nwg ua hum Vaajtswv sab.

Nwg zoo le tsob ntoo kws muaj tuabneeg muab Cog ntawm ntug dlej tej nplooj tsi ntsws Txawmyog tshaavntuj pistsawg los nwg tsi qhuav Tsob ntoo tej caag nqug dlej lug yug.

Cov tuabneeg kws tsi tau tso kev txhum tseg Vim tsi noog lug lub sab tawvqhawv Tsi muaj ibtug yuav dlim txuj kev txomnyem Zoo le npluagnplej kws raug muab hlawv.

Cov tuabneeg ua phem tsi paub ua qhov zoo Ua txhum npaumtwg puab yeej tsi dlhuav Tsi muaj ibtug nrug cov ntseeg tau koobmoov Cov tuabneeg txhum yuav raug puamtsuaj.

248. YEXUS COJ KUV MOOG QHOVTWG

Yexus coj kuv moog qhovtwg Kuv lawv Nwg qaab Coj kuv moog txuj kev ncetoj Los kev nqeghaav Txawmyog txuj kev kws kuv moog Ntawd yog kev nqaim Yexus coj kuv moog qhovtwg Los kuv tsi ntshai.

Moog qhovtwg, moog qhovtwg! Kuv tsi ntshai kev tuag Yexus coj kuv moog qhovtwg Kuv tso sab phluav.

Yexus coj kuv moog qhovtwg Kws tsausntuj nti Coj moog raug txuj kev txomnyem los Kev kaajnrig Dlaab Ntxwjnyoog pheej ntxag Kuv kuas kuv thim rovqaab Yexus coj kuv moog qhovtwg Nwg tawmtsaam Dlaab

Yexus coj kuv moog qhovtwg Nwg tsomkwm kuv Moog nrug cov ntseeg nyob uake Kawm Vaajtswv Lug Lossis khaiv kuv moog nrhav cov Tsi tso Dlaab tseg Yexus coj kuv moog qhovtwg Nwg tuav kuv teg.

249. KUV NTSEEG YEXUS

Kuv ntseeg Yexus, Kuv ntseeg Yexus Kuv muab sab rau ntseeg Yexus Yexus tuag sau ntoo khaublig Nwg pub txujsa ntev ibtxhis Tshuav tsintev Nwg yuav rov lug Kuv ntseeg Yexus.

Kuv ntseeg Yexus, Kuv ntseeg Yexus Kuv muab sab rau ntseeg Yexus Yexus najnub tsomkwm kuv Kuv tsi ntshai kuv kaajsab lug Tshuav tsintej nrug Yexus nyob Kuv ntseeg Yexus.

Kuv ntseeg Yexus, Kuv ntseeg Yexus Kuv muab sab rau ntseeg Yexus Tswv Yexus cawm kuv txujsa Kuv txais Nwg lug rua nruabsab Tshuav tsintev yuav pum Nwg tag Kuv ntseeg Yexus.

250. TSI YOG PEB UA DLEJNUM ZOO

Tsi yog peb ua dlejnum zoo Ces peb yuav dlimtxim Dlejnum zoo xwb yeej tsi dlim Txawmyog peb ua dlejnum zoo Thaus pib txug thaus xaus Los peb yeej dlim tsitau.

Vim Vaajtswv txuj koobmoov xwb Peb txha le dlimtxim Vaajtswv pub dlawb rua peb xwb Vim qhov kws peb lub sab ntseeg Peb txha le dlimtxim Yuavtsum lug ntseeg Vaajtswv.

Tsi yog peb muaj nyaj muaj txaj Ces peb yuav dlimtxim Muaj nyajtxag xwb yeej tsi dlim Txawmyog peb muaj kev txawjntse Nyob huv lub nplajteb Tej ntawd yuav tsi paab peb.

Koj puas muaj tug Tswv Yexus Nyob huv koj lub sab? Nwg yog koj tug Tswv txujsa Koj yuavtsum lug ntseeg Nwg kag Koj txha tau txujsa Moog nyob sau lub ntuj tshab.

251. PEB COV NTSEEG TSWV YEXUS

Peb cov ntseeg Tswv Yexus Kws nov Nwg Txujlug Lug ntawm Tswv Yexus Tug hlub neeg qaabntuj Peb yuavtsum casab Le Vaajlugkub qha Rua qhov Ceebtsheej ntuj Tau lug ua peb tug.

Peb yuav ntseeg hab nooglug Saibntsoov Tswv Yexus Yog peb lub ncauj leeg Hab peb lug sab ntseeg Vaajlugkub tau qha Coglug tseg has tas Peb yuav dlim lub txim Hab Dlaab lub fwjchim.

Thaus peb moog txug Ceebtsheej Peb yuav zoo sab heev Tau txujsa ntevdlhawv Moog ibtxhis tsi kawg Yuav tsi lug kuamuag Kev tuag kuj tsi muaj Ntsejmuag yuav luagntxhi Moog ibtshab ibtxhis.

252. PEB CASAB RUA TSWV YEXUS

Peb casab rua Tswv Yexus Tej Lug Cogtseg Txhua yaam kws peb thov Nwg yeejyuav pub rua peb Peb txha tuavrawv Tswv Yexus lub koob lub Npe Hab peb ntseeg le Vaajtswv tau has tseg.

Peb ntseeg, peb ntseeg Peb ntseeg hab casab rua Vaajtswv tug kws paab peb Peb ntseeg, peb ntseeg Ntseeg hab casab rua Nwg tej Lug Cogtseg.

Peb casab rua Tswv Yexus Tej Lug qhuabqha Tej Lug ntawd yog kuab Yog tshuaj cawm peb txujsa Tug kws khaws Txujlug Ntawd nwg yuav yug dlua tshab Hab nwg lub neej yuav muaj kev kaajsab.

Peb casab rua tej Lug kws Cog khov cog ruaj Vaaj Ntsujplig yog tug Kws lug coj noj coj ua Kuas Tswv Yexus tej Lug Cogtseg tav txhijtxhua Txug nub Tswv Yexus rovqaab lug dlua.

253. VAAJTSWV TSIM LUB NPLAJTEB

Vaajtswv tsim lub nplajteb lub ntuj Tsim lub hli tuabneeg hab tsajtxhu Vaajtswv ua tau txhua yaam tsaav huv tuabsi.

Vaajtswv has rua tuabneeg nplajteb Kuas suavdlawg tso kev txhum povtseg Lug ntseeg Vaajtswv tuableeg Tub Tswv Yexus.

Yexus tuag theej tuabneeg lub txhoj Paab kuas tuabneeg muaj txujsa nyob Ua tau Vaajtswv tej mivnyuas moog ibtxhis.

Yexus tau kov yeej txuj kev tuag Nwg lub cev tsi raug kev puamtsuaj Nwg sawv lug hab moog cuag Nwg Vaaj Leejtxiv.

254. THAUS KOJ TXUJ KEV RAUG CUA

Thaus koj txuj  kev raug cuadlaaj cuadlub lug nplawm Thaus koj lub neej raug txuj kev nyuajsab lug zawm Tig lug suav txuj koob txuj moov kws Vaajtswv pub Koj yuav xaav tsi thoob hab ncu Vaajtswv tshaavntuj.

Suav txuj koobmoov saib ntau npaum lecaag Saib pistsawg zag Vaajtswv cevteg paab Suav txuj koobmoov saib ntau npaum lecaag Saib maj! Saib pistsawg zag Vaajtswv cevteg paab.

Puas yog koj najnub qaugzug kwv khaub ligntoo? Puas yog koj najnub tsi xaav ua txuj kev zoo? Tig lug suav txuj koob txuj moo koj yuav zoo sab Koj yuav paub has tas Vaajtswv hlub koj tag-tag.

Thaus koj pum lwmleej lwmtug muaj txag npluanuj Thaus koj pum luas lwmtug coj sawnyaj sawkub Tig lug suav txuj koob txuj moov koj yuav paub tseeb Has tas koj npluanuj tshaaj vim muaj tug Cawmseej.

Thaus koj raug kev simsab tsi has luj los yau Tsi xob txhawj casab rua Vaajtswv koj yuav dlhau Tig lug suav txuj koob txuj moov koj yuav kovyeej Koj yuav paub has tas Vaajtswv tuav koj lub neej.

255. SAB NOOBNEEJ DLUB

Sab noobneej dlub kawgnkaus Muaj kev ntxub kev ntxaug Muaj kev phem muab kev qas Yuavtsum hloov dlua tshab.

Yog leejtwg ntseeg Vaajtswv Leeg yug lub txim rua Nwg Nwg yuav dlaws yug lub txim Moog povtseg huvsi.

Sab noobneej xaav tau ntau Tau npaumtwg tsi txaus Ntshaw txhuayaam kev lomzem Kws nyob huv nplajteb.

Sab noobneej tawv cuag zeb Ncaim Vaajtswv moog dleb Pheej nyam ua yaam phem xwb Tsi ncu txug Vaajtswv.

Sab noobneej yog tsi hloov Yuav tsi txawj ua zoo Ca Vaajtswv tswj lub sab Txha muaj lub sab tshab.

256. KUV MUAB KUV LUB CEV RUA YEXUS

Kuv muab kuv lub cev rua Yexus Kuv lub sab hab tug ntsujplig Nwg yuav lug tsomkwm hab coj kuv Nwg tsi tso kuv tseg ibtxhis

Kuv muab txhua yaam tsaav Tso rua Yexus kaav Kuv lub cev lub sab hab ntsujplig Ca Tswv Yexus kaav.

Kuv zoo sab ca Yexus kaav kuv Kaav tsev tuabneeg kaav nyajtxag Kuv xaav paub hab noog Nwg Txujlug Najnub ua lawv Nwg sab nyam.

Kuv zoo sab ua Yexus tubqhe Ca Nwg kaav kuv ib simneej Kaav kuv vaajtse kaav tej lajteb Qha kuas ua tuabneeg ncaajnceeg.

257. YEXUS YOG LUB CHAW RUAJKHOV

Yexus yog lub chaw ruaj khovkho Txaus peb suavdlawg casab taagnrho Nwg yuav tsi pub leejtwg yuamkev Nwg yeej tsi muab leejtwg povtseg.

Peb casab ntsoov rua Tswv Yexus Nwg yuav coj peb moog nyob sau ntuj Nyob ntuj Ceebtsheej yuav kaajsab lug.

Yexus has txug obtug ua tsev Muaj ibtug ruag muaj ibtug ntse Ibleeg ua ib lub tsev lug nyob Saib lub tsev twg yog lub tsev khov.

Tug muaj tswvyim nqegteg ua tsev Khawb qhovncej tub sau dlaim laagzeb Cuadlaaj cuadlub nplawm heev kawgnkaus Lub tsev sau dlaim laagzeb tsi qaug.

Lub tsev kws nyob huv taj xuabzeb Yog tug tsi muaj tswvyimlub tsev Thaus nwg ua tsev laam tau laam ua Cua ntsawj lub tsev raug kev puamtsuaj.

Yog leejtwg ua le Yexus qha Pov sab qub tseg txais yuav sab tshab Tug ntawd kev ntseeg zoo le lub tsev Kws nyob ruajkhov sau dlaim laagzeb.

258. YEXUS LUB SUAB NAJNUB HU

Yexus lub suab najnub hu Kuas cale moog cuag Nwg Thaus kws kuv qhovntsej novdlheev Kuv txha moog cuag tug Cawmseej. Tswv Yexus cawm kuv Kuv txha tau txujsa Tub tsimnyog kuv raug puamtsuaj Tabsis Nwg cawm kuv ca.

Kuv yog tug tuabneeg raugtxim Kev txhum tub muab kuv khi Thaus Tswv Yexus tuaj txug ndlua Nwg cawm kuv dlim txuj kev tuag.

Kuv ua lub neej tsi tsimtxaj Tau ua kev phem kev qas Tswv Yexus lug muab kuv hloov Kuv peemtsheej ua tuabneeg zoo.

Yog uacaag Tswv Yexus yuav Zoo sab lug this kuv tuag Thaus kuv pum Vaajtswv sab zoo Mas ua rua kuv xaav tsi thoob

259. YEXUS COJ KUV MOOG KEV

Yexus coj kuv moog kev tshaavntuj Kuv paub le nuav kuv sab tajtug Kuv moog qhovtwg ua dlaabtsi los Tswv Yexus coj kuv moog tag-tag.

Nwg coj kuv moog, Nwg coj kuv moog Nwg tuav kuv teg coj kuv moogkev Kuv vaamkhom Nwg kuv nrug Nwg moog Kuv nrug Tswv Yexus moog uake.

Tej zag kuv muaj txuj kev zoo sab Tej zag kuv raug kev txomnyem hab Tsi ntshai kuv paub muaj ibtug hlub Kuv paub Tswv Yexus tseem coj kuv.

Uatsaug Yexus Koj tuav kuv teg Thov tuav zoo-zoo coj kuv moog kev Lub sab lub ntsws hab tug ntsujplig Kuv pub rua Koj lawv Koj ibtxhis.

Txug thaus sijhawm kuv txujsa tu Lub caij moog sau ntuj lug txug kuv Thov pub kuv muaj sab tawv sab tuab Thov tuav kuv teg hlaa dlhau kev tuag.

260. KUV XAAV PAUB TSEEB

Kuv xaav paub tseeb tug Tswv Yexus Najnub xaav paub Nwg heev zujzug Kuv xaav paub tseeb Nwg txuj kev hlub Kws Nwg tau tuag theej koj hab kuv.

Xaav paub tug Tswv Yexus Xaav paub tug Tswv Yexus Kuv xaav paub tseeb Nwg txuj kev hlub Kws Nwg tau tuag theej koj hab kuv.

Kuv xaav paub tseeb Vaajtswv Txujlug Tug kws tau tsim nplajteb lubntuj Tsim nub, tsim hli, hab tej nubqub Tsim qoob, tsim loo, hab tsim tsajtxhu.

Kuv xaav paub tseeb kuv tug Cawmseej Tug kws tau nqeg lug paab noobneej Nwg yog Txujkev, Txujsa, Qhovtseeb Coj kuv moog nyob sau ntuj Ceejtsheej.

Kuv xaav paub tseeeb tug Mivnyuas Yaaj Kws tsi khauvxwm Nwg tej rojntshaa Zoo sab lug tuag sau ntoo dlaajnpaab Tuam tau ntaivntuj nce moog ntujkaag.

261. PEB TAABTOM TAUGKEV MOOG

Peb taabtom taugkev moog sau ntuj Ceebtsheej Tswv Yexus yog peb txuj hauvkev Peb noog Nwg lug Nwg yog peb tug Cawmseej Tswv Yexus yog peb txuj hauvkev Tug Tswv Yexus, peb txuj hauvkev Yog tug Tswv Yexus.

Txawmyog kevnqaim los peb txhua tug zoo sab Rua qhov tau nrug Tswv Yexus moog Vaajtswv paab peb, peb tsi ntshai dlaabtsi kag Rua qhov tau nrug Tswv Yexus moog Tug Tswv Yexus, peb txuj hauvkev Yog tug Tswv Yexus.

Txawmyog muaj kev ntxhuv sab kev txomnyem los Tug Tswv Yexus yuav tsomkwm peb Rua qhov Nwg txha yog peb lub chaw vaamkhom Tug Tswv Yexus yuav tsomkwm peb Tug Tswv Yexus, peb txuj hauvkev Yog tug Tswv Yexus.

262. TSWV YEXUS YOG TUG YUG ZOO

Tswv Yexus yog tug Tswv Yug Zoo Nwg saib hab yug Nwg paab yaaj Nwg taugkev moog ua cov yaaj ntej Ces cov yaaj sawv lawv Nwg qaab Cawmseej Yexus, Cawmseej Yexus Peb txhua tug yog Koj cov yaaj Cawmseej Yexus, Cawmseej Yexus Koj uantej peb yuav lawvqaab.

Peb yog cov kws ntseeg koj lub npe Peb najnub taug Koj txuj kev Yog leejtwg yuamkev poobzoo lawm Thov Koj coj nwg rov lug tsev Cawmseej Yexus, Cawmseej Yexus Peb yuav nyob huv Koj xubndlag Cawmseej Yexus, Cawmseej Yexus Peb yuav khaws Koj Txujlug qha.

Txhua tug yaaj kws txaav lug cuag Koj Koj yuav tsitso nwg povtseg Peb tub yuamkev ua txhum ntau zag Tabsis Koj tseem tuav peb teg Cawmseej Yexus, Cawmseej Yexus Peb leeg kev txhum huv tuabsi Cawmseej Yexus, Cawmseej Yexus Thov ua sab ntev zaam peb txim.

Txhua tug yaaj kws nyam noog Koj lug Yuav ua lub neej kws kaaj sab Txij nuav moog peb yuav tso sab qub Ua lub neej txais yuav sab tshab Cawmseej Yexus, Cawmseej Yexus Koj yog  peb tug Tswv Yug Zoo Cawmseej Yexus, Cawmseej Yexus Peb tau txais Koj txuj koobmoov.

263. Nwgnuav Kuv tau Nov Vaajtswv Lub Suab Hu

Nwgnuav kuv tau nov Vaajtswv lub suab hu Has tas Vaajtswv tseem hlub kuv Kuv tau lug cuag Vaajtswv hab txais yuav Nwg Tswv Yexus yog kuv tug Tswv

Kuv tau nyob ze, nyob ze kuv tug Tswv Hab saibntsoov tug ntoo khaublig Kuv tau nyob ze, nyob ze, nyob ze kuv tug Tswv Hab saibntsoov txuj kev cawmdlim Kuv txaav lug nyob ze ntawm Vaajtswv xubndlag Txha tau txais txuj kev zoo sab Kuv muaj kuv lub neej fij huvsi rua Nwg Txha tau moog ua Nwg phoojywg.

Kuv tsi tau pum dlua leejtwg muaj kev hlub Le tug Tswv Yexus hlub kuv Tsi muaj leejtwg paab tau kuv dlim lub txim Tabsis Yexus paab kuv dlim.

264. KUV CASAB RUA TUG TSWV YEXUS

Kuv casab rua tug Tswv Yexus Nwg muab txujsa lug tuag theej kuv Kuv casab rua tug ntoo khaublig Tug ntoo khaublig yog kev cawmdlim.

Tswv Yexus yog lub chaw ruajkhov Yog chaw casab rua kuv vaamkhom Yog chaw casab rua kuv vaamkhom.

Thaus kev nyuajsab lug muab kuv khi Ua rua kuv lub neej tsausntuj nti Kuv moog tsivnraim huv Tswv Yexus Ca Tswv Yexus paab tsomkwm kuv.

Tsi muaj leejtwg yuav ntxag tau kuv Kuas kuv moog casab rua lwmtug Kuv tsuas muaj tuab qhov chaw vaamkhom Yog tug kws tuag theej kuv lub txhoj.

Ntuj hab nplajteb cale nrug kuv Qhuas hab txhawbnqaa tug Tswv Yexus Cale nrug kuv ua Vaajtswv tsaug Vim Tswv Yexus hlub kuv kawgnkaus.

265. PEB COV NTSEEG YEXUS

Peb cov ntseeg Yexus Vaajtswv yog peb Leejtxiv Peb ntseeg cov ntshaav tsimtxaj Cov ntshaav ntawd muaj fwjchim dlaws txim Vaajtswv peb ua Koj tsaug Kws Koj yog peb tug Cawmseej Tsi muaj leejtwg cawm tau peb Tsuasyog muaj Vaajtswv Koj tuableeg.

Peb thov coglug tseg Has tas peb yuav nooglug Txij nuav moog peb zoo sab Fij peb lub neej rua Tswv Yexus Peb yuav moog ua povthawj Ua timkhawv qha rua lwmtug Peb yuav qha tuabneeg suavdlawg Hab coj puab lug ntseeg Tswv Yexus.

Vaajtswv thov qha peb Ua lawv Koj tug yaamntxwv Thov Koj tuavrawv peb teg Qha kuas peb txawj taug Koj txuj lw Koj Txujlug tsimtxaj kawg Has tseg ntau dlua cov xuabzeb Thov kuas peb khaws Koj Txujlug Moog ua lub neej taug Koj txujkev.

266. TXHUA-TXHUA TUG PUAVLEEJ UA TXHUM

Txhua-txhua tug puavleej ua txhum huv tuabsi Txhua-txhua tug puavleej ua txhum huv tuabsi Txhua-txhua tug puavleej ua txhum huv tuabsi Tsi muaj leejtwg ua zoo.

Tug kws ntseeg Yexus yuav tsi raug puamtsuaj Tug kws ntseeg Yexus yuav tsi raug puamtsuaj Tug kws ntseeg Yexus yuav tsi raug puamtsuaj Yuav tau txujsa ibtxhis.

Yog Vaajtswv Leejtub paab kuas peb dlimtxim Yog Vaajtswv Leejtub paab kuas peb dlimtxim Yog Vaajtswv Leejtub paab kuas peb dlimtxim Peb yuav dlim tau txim tag.

Peb lub sab qub tub raug ntsa nrug Yexus Peb lub sab qub tub raug ntsa nrug Yexus Peb lub sab qub tub raug ntsa nrug Yexus Tuag sau tug ntoo khaublig.

Kev txhum tseemyuav ua lecaag kaav tau peb? Kev txhum tseemyuav ua lecaag kaav tau peb? Kev txhum tseemyuav ua lecaag kaav tau peb? Peb tub yug dlua tshab lawm.

267. KUV TXAIS YUAV TSWV YEXUS

Kuv txais yuav Tswv Yexus Lug ua kuv tug Cawmseej Kuv txais yuav Tswv Yexus Lug ua kuv tug Cawmseej Kuv txais yuav Tswv Yexus Lug ua kuv tug Cawmseej Yuav ntseeg Nwg ibtxhis moog.

Tug Tswv, kuv tug Tswv Thov Koj ncu txug kuv Tug Tswv, kuv tug Tswv Thov Koj ncu txug kuv Tug Tswv, kuv tug Tswv Thov Koj ncu txug kuv Coj kuv moog nyob sau ntuj.

Kuv yuav noog Tswv Yexus lug Hab ua lawv Nwg qha Kuv yuav noog Tswv Yexus lug Hab ua lawv Nwg qha Kuv yuav noog Tswv Yexus lug Hab ua lawv Nwg qha Yuav ntseeg Nwg ibtxhis moog.

Koj puas txais Tswv Yexus Lug ua koj tug Cawmseej? Koj puas txais Tswv Yexus Lug ua koj tug Cawmseej? Koj puas txais Tswv Yexus Lug ua koj tug Cawmseej? Yuav ntseeg Nwg ibtxhis moog.

Yuavtsum kwv tug khaublig ntoo Peb txha tau nqezug Yuavtsum kwv tug khaublig ntoo Peb txha tau nqezug Yuavtsum kwv tug khaublig ntoo Peb txha tau nqezug Yuav ntseeg Nwg ibtxhis moog.

Kuv muaj vaajtse ci ntsaa-ab Nyob sau ntuj Ceebtsheej Kuv muaj vaajtse ci ntsaa-ab Nyob sau ntuj Ceebtsheej Kuv muaj vaajtse ci ntsaa-ab Nyob sau ntuj Ceebtsheej Yexus npaaj tseg rua kuv.

268. YAAM KWS PEB TXHAWJ

Yaam kws peb txhawj yog kev noj kev haus Tsi muaj mov noj yug yeej nyob nyob tsi taug Tej rig tej tsho nyuas hlaab hab nyuas sev Yog yug tsi muaj yeej tsi tau npug cev.

Vaajtswv has tas kuas peb tsi xob txhawj Yog peb ca Nwg lug ua peb tug thawj Muab peb lub sab cog rua Nwg ruajnreb Kev noj kev naav Nwg yuav pub rua peb.

Saib maj! Cov noog kws yaa sau nruabntug Yaa moog yaa lug tabsis Vaajtswv yug Peb yeej tsimtxaj dlua tej noog luassav Vaajtswv yeejyuav yug peb xwb luas mas.

Tej nyuas paajntoos kws tawg puag nraag haav Puab tsi ntusntaub los puab tub tau naav Peb yeej tsimtxaj dlua tej ntawd lawm ntau Xob txhawj rigtsho xwb peb yeej yuav tau.

Yog vim lecaag peb yuav txhawj ualuaj? Ibpuas yaamtsaav Vaajtswv Ntuj yeej muaj Ncuntsoov yuavtsum ntseeg tug Tswv Yexus Lub ntuj Ceebtsheej txha yuav yog peb tug.

269. PEB LUB TXIM MUAJ NTAU PESTSAWG

Peb lub txim muaj ntau pestsawg Tsi xob muab zais npug ca Tej kev txhum peb tsi xob ntshaw Nyobtsaam peb nplaam txujsa Yuavtsum vaamkhom Tswv Yexus Thaus koj tseem muaj sishawm Tsi xob tog ca txug lwmnub Nyobtsaam yuav lig heev lawm Koj lub npe puas tau sau Huv Phoo Ntawv zoo kawgnkaus? Huv Phoo Ntawv kws sau txujsa Puas muaj koj npe sau ca?

Nyaj kub hab tej qhov txhua chaw Kws nyob rua huv nplajteb Taag huvsi kuv yuav tsi ntshaw Kuv muab tej nuav tsotseg Kuv saibntsoov lub tebchaws tshab Kws Tswv Yexus tau qha Nyob huv Phoo Ntawv cawm txujsa Kuv lub npe raug sau ca Kuv lub npe raug sau ca Huv Phoo Ntawv sau txujsa Vaajtswv Phoo Ntawv yeej tsimtxaj Kuv lub npe raug sau ca.

Chaw tau zoo yog Ceebtsheej Ntuj Ca peb ua sab ntev tog Yaav tomntej nuav muaj ibnub Peb yeejyuav tau moog nyob Nplajteb nuav tsi ruaj tsi khov Muaj ibnub yuav puamtsuaj Kuv moog nrug Tswv Yexus nyob Kuv yuav nyob tsosab plhuav Kuv yuav nyob tso sab plhuav Yuav tsi txawj lug kuamuag Kuv lub npe tub sau ca lawm Nyob huv Vaajtswv Phoo Ntawv.

270. YEXUS COV TUBROG ZOO

Yexus cov tubrog zoo Sawv tawmtsaam Ntxwjnyoog Yexus tug ntoo ntsateg Coj peb txuj hauvkev Yexus yog tug thawjcoj Coj peb moog ntaus rog Peb siv Yexus lub npe Tawmtsaam txuj kev phem.

Yexus cov tubrog zoo Sawv tawmtsaam Ntxwjnyoog Yexus tug ntoo ntsateg Coj peb txuj hauvkev.

Thaus peb nyob huv tshaavrog Vaajtswv nrug peb nyob Tswv Yexus cov tubrog Cale zoo sab hlo Yog peb txhuatug ua zoo Kev phem yuav puagntsoog Ca peb tawmtsaam Ntxwjnyoog Lug ntawm txuj Moo Zoo.

Peb yuavtsum sawv khovkho Yaam le paab tubrog Muab Vaajtswv Txujlug ua Raabntaaj rua peb tuav Muab kev ncaaj npug hauvsab Kev tseeb ua hlaabsa Yog peb muab sab rau ntseeg Peb yeejyuav kovyeej.

Ntxwjnyoog hab kev tsausntuj Poob fwjchim zujzug Ntxwjnyoog txuj kev tsi ncaaj Yuav puamtsuaj moog taag Vaajtswv fwjchim luj heev Ntxwjnyoog kov tsi yeej Tswv Yexus tug yeebncuab Yuav raug kev puamtsuaj.

271. COV NTSEEG YEXUS YOG TUBROG

Cov ntseeg Yexus yog tubrog Tsi yog yuav nyobdlawb nyobdlo Cov ntseeg Yexus yuav tawmtsaam Tuavrawv Txujlug ua raab ntaaj Yuavtsum npaaj tog tawmtsaam Dlaab Rua qhov peb muaj cuabyeej zoo Rua qhov peb muaj cuabyeej zoo Coj moog tawmtsaam Dlaab Ntxwjnyoog.

Cov ntseeg Yexus yuavtsum npaaj Muaj Txujlug tseeb ua txuj hlaab Muaj kev ncaajnceeg npug hauvsab Kubsab lug hab tawm moog qha Kuas tuabneeg tau txais txujsa Zoo le txhais khau muab rau kag Zoo le txhais khau muab rau kag Tuavrawv kev ntseeg hab casab.

Cov ntseeg Yexus yuavtsum muaj Txuj kev ntseeg nyob khov nyob ruaj Zoo le dlaim hlau kws tawvqhawv Thaiv Dlaab tej xibxub suavtawg Kws Ntxwjnyoog pheej tua tuaj hlawv Khawsnkaus raab ntaaj kws zoo tshaaj Khawsnkaus raab ntaaj kws zoo tshaaj Pev txug Vaajtswv Txujlug ntaag.

Cov ntseeg Yexus yuavtsum khwv Ncuntsoov najnub thov Vaajtswv Muab txuj kev dlim coj lug ntoo Yaam le lub kausmom kws zoo Txha le yuav kovyeej Ntxwjnyoog Cov ntseeg yuav nyob kaajsab lug Cov ntseeg yuav nyob kaajsab lug Muaj Vaajtswv fwjchim nyob nrug.

272. PEB SUAVDLAWG YOG YEXUS COV TUBROG

Peb suavdlawg yog Yexus cov tubrog Nwg lug coj peb suavdlawg moog ntausrog Cale moog tsi xob nyobdlawb nyobdlo Tsi xob tog lub sijhawm dlhau zujzug.

Tsaa muag saibntsoov Yexus peb tug Thawj Yog lub pobzeb ruajkhov thaiv suavdlawg Peb ibtsoom ntseeg cale zoo sab hlo Vim Tswv Yexus yog tug tuaj peb tog.

Tswv Yexus yog cov ntseeg lub taubhau Hlub hab yau txhua tug yog Nwg lub cev Tswv Yexus moog ua ntej coj peb kev Nwg coj peb moog tawmtsaam Dlaab Ntxwjnyoog.

Muab Vaajtswv tej cuabyeej coj lug tuav Thaiv yeebncuab txuj kev dlaag kws ntxeevntxag Muab txuj kev ncaajnceeg lug npug hauvsab Ntseeg tag-tag txha yuav kovyeej Ntxwjnyoog.

273. TXHUA TUG KWS YOG YEXUS TUBROG

Txhua tug kws yog Yexus tubrog Cale sawvtseeg hab npaajntsoov tog Tsi xob puagteg nyobdlawb nyobdlo.

Sawv moog ntausrog Sawv moog ntausrog Sawv moog ntausrog.

Yeebncuab Ntxwjnyoog txaav tuaj ze lawm Tog yuav dlaagntxag txhua lub sijhawm Yuavtsum ceevfaaj taws teeb zuvrawv.

Siv Tswv Yexus tug khaublig ntoo Sawv moog ntausrog tawmtsaam Ntxwjnyoog Tsi pub kev phem kovyeej kev zoo.

274. YEXUS HU PEB TXHUA TUG

Yexus hu peb txhua tug Leejtwg nov Nwg hu Lug cuag Vaajtswv Ntuj kag Nyob huv Nwg xubndlag Vaamkhom tug ntoo ntsateg Ris Yexus lub npe Tsuas yog Yexus tuableeg Txha yog tug Cawmseej.

Kuv xaav ua Tswv Yexus Tug tubrog kws zoo Vaajtswv thov Koj paab kuv Tawmtsaam Dlaab Ntxwjnyoog.

Yexus siv Nwg rojntshaa Ntxuav peb kev txhum taag Tsi yog siv nyaj siv kub Lug ntxuav peb txhua tug Tabsis Nwg siv txujsa Cawm peb txhua tug ca. Vim le nuav peb txha yog Yexus cov tubrog.

Ntxwjnyoog hab tubtuag teb Qha tuabneeg ua phem Ntujtawg txuj sawhlau khi Tuabneeg tej ntsujplig Yog peb tsi kaam moog dlaws Tsi muaj leejtwg cawm Yog peb ntsejlaag muagdlig Tsi muaj leejtwg dlim.

Vaajtswv, thov Koj siv peb Moog thoobplawg nplajteb Moog ua povthawj timkhawv Rua tuabneeg suavdlawg Thov Koj siv peb txhua tug Ua Koj teg dlejnum Thov siv peb ua cuabyeej Coj tuabneeg lug ntseeg.

275. PEB YOG TSWV YEXUS COV TUBROG

Peb yog Tswv Yexus cov tubrog Yexus yog peb tug Thawjcoj Peb yuavtsum muaj kev ntseeg ruajkhov Ua le nuav txha le tsimnyog Ua le nuav txha le tsimnyog.

Peb tsi xob ntshai raug kev txaajmuag Lossis raug luas tej txobthuam Ca peb xyum ua zoo kuas txhijtxhua Peb tug Tswv txha le raug qhuas Peb tug Tswv txha le raug qhuas.

Peb ua rog tawmtsaam txuj kev phem Kws muaj nyob huv lub nplajteb Ca peb siv Tswv Yexus lub Npe Peb txha kovyeej lub nplajteb Peb txha kovyeej lub nplajteb.

Dlaab Ntxwjnyoog zoo le tug tsuvntxhuav Tognrhw muab tug kws tsaugmuas Ca peb muab kev ncaajnceeg lug tuav Ua cuabyeej tawmtsaam yeebncuab Ua cuabyeej tawmtsaam yeebncuab.

Yog peb kovyeej txuj kev ntxeevntxag Kws pheej lug sim peb lub sab Peb txuj kev ntseeg yuav nyob cajsa Peb yuav tau txais txujsa tshab Peb yuav tau txais txujsa tshab.

276. VAAJNTXWV FUABTAIS COB CHIJ

Vaajntxwv Fuabtais cobchij Rua Nwg tsoom tubrog Yog dlaim chij tug ntoo khaublig Cov tubrog muab tug chij Tsaa sawv sab ntxuajntxog Hab qhuas Vaajtswv lub fwjchim

Peb uake moog ntausrog Txug pluj txujsa tsi xob khauvxwm Tswv Yexus yog tug tuaj peb tog Nwg yog tug kws muaj fwjchim.

Ntxwjnyoog hab kev tsausntuj Yog peb tug yeebncuab Peb tawmtsaam txhua yaam kev phem Ntxwjnyoog yuav ntxag Peb kuas poob rua kev puamtsuaj Tabsis Vaajtswv tsomkwm peb.

Ca tug chij ntoo khaublig Cog sau peb dlaim aav Luas txha paub peb ntseeg Yexus Peb yog cov pejxeem kws Vaajtswv tswj hab kaav Peb lub zug yog Tswv Yexus.

Thaus txug nub Vaajtswv lug Kaav txhua lub tebchaws Kev phem kev qas yuav plujndlais Peb cov ntseeg yuav nrug Vaajtswv tswjteb kaavchaw Yexus yog peb tug Fuabtais.

277. COV TUBROG KWS QAUG DLAABNDLUB

Cov tubrog kws qaug dlaabndlub Cale noog Yexus Lulug Kuv tub kovyeej cov yeebncuab Kuv tub kovyeej kev puamtsuaj Ua sab tawvqhawv xob tsaugmuas Kuv tub kovyeej cov yeebncuab.

Kuv tub kovyeej lawm, kovyeej lawm Kuv kovyeej yeebncuab Kuv tub kovyeej lawm, kovyeej lawm Kovyeej kev puamtsuaj.

Tsi xob ntshai cale sawvtseeg Mej yuavtsum muab sab rau ntseeg Nrug Yexus moog lawm tomntej Nwg yuav coj mej txuj hauvkev Mej yuavtsum ua sab tawvqhawv Nwg kovyeej cov yeebncuab lawm.

Kev tsuv kev rog tub yuav dlhau Yuav tsi muaj sistua sisntaus Cov ntseeg yuav lug qhuas Vaajtswv Vim Nwg ntaus cov yeebncuab swb Cov ntseeg yuav muaj ntsejmuag luag Vim Yexus ntaus yeej yeebncuab.

278. THAUS PEB RAUG KEV MOBNKEEG

Thaus peb raug kev mobnkeeg Najnub muab peb khi Vaajtswv thov Koj hlub peb Hab paab kuas peb dlim Thov Koj cevteg paab peb Peb txha le yuav dlim.

Vaajtswv tuableeg yog Tug muaj fwjchim Thov Koj cevteg paab peb Peb txha le yuav dlim.

Thaus peb raug kev txomnyem Ua nraa rua peb ris Thov Koj tshem peb lub nraa Hab paab kuas peb dlim Thov Koj cevteg paab peb Peb txha le yuav dlim.

Thaus peb raug kev simsab Mas peb tau chawti Thov kuas peb txawj vaamkhom Txug Koj lub fwjchim Thov Koj cevteg paab peb Peb txha le yuav dlim.

279. NYOB ZE NTAWM TUG KHAUBLIG NTOO

Nyob ze ntawm tug khaublig ntoo Txhawv muaj ibtug dlejntshab Khu tau kev mobnkeeg kuas zoo Cawm tau tuabneeg txujsa.

Nyob ze tug khaublig ntoo Kuv muaj txuj kev kaajsab Zoo le moog txug Ceebtsheej nroog Kuv yuav tau su lugsav.

Kuv tug ntsujplig qaug zugzig Ntshaw txug Vaajtswv kev hlub Kuv xaav pum Vaajtswv tshwjchim Ci ntsaa-ab lug rua kuv.

Kuv txaav ze tug khaublig ntoo Lug casab rua Vaajtswv Nwg ua tug dluab ntxoovntxoo roog Coj kuv kev moog cuag Nwg.

Kuv txaav ze tug khaublig ntoo Vaajtswv zaam kuv lub txim Nwg txha dlaws kuv lub txim poob Kub lub neej tshaavntuj nrig.

280. TAAG KEV CASAB LAWM LOS

Taag kev casab lawm los Cov ris nraa nyaav e’ Txu mej lub nraa povtseg Mej txha yuav dlhau Cale noog Vaajtswv has Nyob huv lub nplajteb Tsi muaj nraa nyaav dlhau kws Vaajtswv dlaws tsi tau.

Cov kws raug mob raug nkeeg Muaj lub neej txomnyem Vaajtswv yuav tso mej dlim Kev tuj kev taug Cale noog Vaajtswv has Nyob huv lub nplajteb Tsi muaj mob nyaav dlhau kws Vaajtswv khu tsi tau.

Cov tuabneeg kws ua txhum Tso kev phem povtseg Tsi xob pheej pusmuag nti Nojtsau hausqaug Cale lug nrhav Vaajtswv Nyob huv lub nplajteb Tsi muaj txim nyaav dlhau kws Vaajtswv zaam tsi tau.

281. MUAJ IBTUG QUASPUJ

Muaj ibtug quaspuj kov Yexus twtsho Nwg zoo kev mob kev nkeeg Nwg cevteg kov nwg tug mob txawm zoo hlo Vim yog nwg muaj kev ntseeg.

Thov caw koj txaav lug cuag Yexus Lug kov Yexus twtsho Nwg yuav khu kuas koj zoo dlulug Thaus Nwg khu koj tug mob.

Tug quaspuj ntawd txawm cale lug txhuscaug Ntawm Yexus lub xubndlag Nwg paub tseeb tas Yexus yog tug khu tau Vim nwg zoo mob lawm tag.

Yexus txawm has rua nwg has tas Mivntxhais, koj dlim kev mob kev nkeeg Txij nubnua moog koj yuav tsi txhawj tsi ntshai Vim yog koj muaj kev ntseeg.

282. TUG TSWV YEXUS LUG NRUG PEB NYOB

Tug Tswv Yexus lug nrug peb nyob Nwg khu tej mob kuas zoo hlo Tuabneeg dligmuag tub rov pumkev Nwg paab cov tuabneeg txomnyem.

Thov peb lug ua Tswv Yexus tsaug Suavdlawg zoo sab peb txha hunkauj Yexus lug cawm peb txujsa Lug nyob ntawm Nwg xubndlag.

Cov kws raug dlaab tuaj cuag Yexus Nwg ntab tau dlaab tawm txhua tug Nwg khu tug kws lub qhovntsej laag Hab khu tug kws muaj nplaig txhaav

Yexus txwvcua hab dlej kuas tu Puavleej noog Yexus tej lug Nwg ua tau tej txujci tseemceeb Yexus yog peb tug Cawmseej.

Tswv Yexus dlaws tau peb lub txim Nwg cawm tau peb tug ntsujplig Cale tso mej kev txhum tsegkag Yexus yuav cawm mej txujsa.

283. TUG DLEJ KWS CAWM TUABNEEG TXUJSA

Tug dlej kws cawm tuabneeg txujsa Txhawv huv Nwg Txujlug tuaj Yog leejtwg haus Yexus has tas Nwg yuav tsi rov nqhes dlua.

Nwg has tas tsi nqhes ibtxhis Kuv yeejyuav tsi nqhes ibtxhis Nwg has tas tsi nqhes ibtxhis Kuv yeejyuav tsi nqhes ibtxhis Yog leejtwg haus cov dlej kws Yexus cug Tug ntawd tsi rov nqhes dlua ibtxhis.

Nubnua tug dlej cawmsav tseem txhawv Npaaj rua cov kws nqhes dlej Leejtwg muaj lub neej qhuavsab qhawv Lug haus dlej xob tog ntev.

Tug dlej nuav yog Vaajtswv koobmoov Muab pub dlawb rua txhua tug Tug dlej nuav yog tej kuabtshuaj zoo Khu kev mob zoo dlulug.

284. NWG MUAB NTSEG HAB MOV

Nwg muab ntseg hab mov Pub rua suavdlawg noj Muab dlej txa ua cawv txivmaab Nwg khu cov dligmuag Puab txha rov pum dlua Yexus ua tau txhua yaamtsaav

Tug Tswv Yexus, tug Tswv Yexus Yexus tuableeg ua tau Tsaa tau tuabneeg tuag Tsi raug kev puamtsuaj Yexus tuableeg txha ua tau.

Nwg tsomkwm cov pluag Hlub cov laug cov hluas Muab dlej rua cov qhuavsab haus Nwg ntuag cov nyuajsab Qha ua lub neej tshab Nwg Txujlug tseemceeb kawgnkaus.

285. YUAV TAAVTWG KUV MAAM LE DLIM

Yuav taavtwg kuv maam dlim kev mob kev nkeeg? Tsuas yog thaus kuv lug cuag kuv tug Cawmseej Yuav taavtwg kuv maam sawv huv lub laav mob? Tsuas yog thaus kuv tsaa ncauj tsaa lulug thov.

Yuav taavtwg kuv lub sab maam le rov kaaj? Tsuas yog thaus kuv tug Vaajtswv cevteg paab Yuav taavtwg kuv lub sab maam le tajtug? Tsuas yog thaus kuv lug vaamkhom Tswv Yexus.

Yuav taavtwg kuv maam dlim ntawm kuv lub txim? Tsuas yog thaus kuv leeg txim taag huv tuabsi Yuav taavtwg kuv maam muaj lub ntsejmuag luag? Tsuas yog thaus kuv saib pum Vaajtswv ntsejmuag. 286. THAUS YUG MUAJ KEV TXOMNYEM

Thaus yug muaj kev txomnyem hab kev ntxhuv sab Cale thov Vaajtswv, cale thov Vaajtswv Muab yug lub nraa tso ntawm Vaajtswv xubndlag Qha tej kev nyuajsab rua Nwg.

Qha rua Tswv Yexus, qha rua Tswv Yexus Yuavtsum ncuntsoov thov Vaajtswv Yexus yog tug phoojywg kws totaub yug Qha tej kev nyuajsab rua Nwg.

Thaus yug quajntsuag Vaajtswv lug nyob nrugnraim Cale thov Vaajtswv, cale thov Vaajtswv Muab yug lub neej rua Nwg tsomkwm hab saib Qha tej kev nyuajsab rua Nwg.

Kev mob kev nkeeg lug tsimtxom yug lub neej Cale thov Vaajtswv, cale thov Vaajtswv Tsi xob pub tej ntawd rhuav yug txuj kev ntseeg Qha tej kev nyuajsab rua Nwg.

287. TSWV YEXUS LUB FWJCHIM

Tswv Yexus lub fwjchim Luj kawgnkaus Kev mobnkeeg Tswv Yexus khu tau Tug kws dligmuag, Nwg khu kuas pumkev Nwg khu tug cegtawv moog taug kev.

Tsaa muag saibntsoov Tswv Yexus Muab sab rau ntseeg hab noog Nwg lug Thaus koj qha tej kev nyuajsab rua Vaajtswv Tsi xob txhawj yuavtsum casab rua Nwg.

Tswv Yexus tej qhovtxhaab kws luas nplawm Hab tej qhov ntsahlau ntsa tegtaw Nwg tej qhovtxhaab ntawd yog kuab yog tshuaj Khu tau tej kev mob kws peb muaj.

Noobneej tug Kwstshuaj yog Tswv Yexus Nqeg sau eebtsheej lug rua qaabntuj Nwg lug rhuavtshem noobneej tej kev mob Nwg tau lug tuag theej peb lub txhoj.

288. THAUS KUV LUB SAB RAUG KEV TXHAWJ

Thaus kuv lub sab raug txuj kev txhawjxeeb Mas kuv tsi muaj kev thaajyeeb Thaus kuv raug ceeblaaj kuv lub sab tsi kaaj Tswv Yexus, Koj puas ncu txug kuv?

Yexus ncuntsoov, Yexus ncuntsoov Thaus kuv txhawj Yexus ncuntsoov Txawmyog ntsib kev tsausntuj los kuv Yeej tsi poobsab Yexus ncuntsoov kuv.

Thaus kev txomnyem lug quabyuam caijtsuj Kev ntshai ua limham rua kuv Kuv lub neej tsausnti cuag le nub tsi ci Tswv Yexus, Koj puas ncu txug kuv.

Thaus kev ntxeevntxag lug sim kuv lub sab Kuas kuv moog ua phem ua qas Thaus kuv lub neej qaug hab kuv sawv tsi taug Tswv Yexus, Koj puas ncu txug kuv?

Thaus kuv tsevneeg muab kuv tso povtseg Ua rua kuv lub sab hlaisrhe Tsi muaj chaw vaamkhom tsi xaav ua neej nyob Tswv Yexus, Koj puas ncu txug kuv?

289. IBNUB TXUJSA YUAV NCAIM LUB CEV

Ibnub txujsa yuav ncaim lub cev Kuv yuav tso plhuav lub nplajteb tseg Kuv yuav moog txug sau Ceebtsheej ntuj Yuav tau moog ntsib tug Tswv Yexus.

Kuv yeejyuav ntsib hab pum Nwg tag Tug Tswv Yexus kws paab kuv dlim Kuv yeejyuav ntsib hab pum Nwg tag Tug Tswv Yexus kws paab kuv dlim.

Ibnub peb yuav tso nplajteb tseg Yuav moog nyob huv Vaajtswv lub tsev Tswv Yexus tub moog ua peb ntej Moog npaaj qhov chaw tseg ca tog peb.

Ibnub kuv yuav pum Tswv Yesus Lug txheeb cov ntseeg ibtug zujzug Yog kuv muab sab rau ntseeg Nwg tag Kuv yuav moog txug Nwg lub xubndlag.

Kuv coj kev ncaaj kev nceeg txhua nub Kuv ua sab ntev ntseeg hab noog Nwg lug Thaus Vaaj Leejtxiv qheb qhovrooj ntug Kuv yuav moog ntsib tug Tswv Yexus.

290. KUV CASAB HAB LUG NTSEEG YEXUS

Kuv casab hab lug ntseeg Yexus Yaav tomntej yuav moog sau ntuj Muab lub neej huv nplajteb tso plhuav Pum Yexus timntsej timmuag.

Muaj ibnub kuv yeejyuav pum Nwg Saib ntsoov Nwg kuv yuav tsi dlhuav Najnub nua tsuas pum zemzuag xwb Kuv yuav pum timntsej timmuag.

Kuv ua neej nyob huv lub nplajteb Nyob ibntus yuav rov moog tsev Kuv yuav moog nrug Yexus nyob ntev Ibtxhis moog tsi paub txomnyem.

Sau Ceebtsheej tsi muaj kev quajntsuag Hab tsi muaj kev pluj kev tuag Kev tshaib kev nqhes yeej tsi muaj kag Txhua yaam Yexus tub npaaj ca.

Kuv moog nyob ntawm Yexus xubndlag Cov ntseeg pe Yexus nplawgnta Nrug Tswv Yexus nyob Ceebtsheej ntuj Ibtxhab ibtxhis kaajsab lug.

291. NUB KWS KUV YUAV NCAIM

Nub kws kuv yuav ncaim lub nplajteb Mas kuv yuav muab txhua yaam tsotseg Muaj sab xyivfaab muaj sab tajtug Nrug Yexus nyob lub tsev sau ntuj.

Mas kuv yuav taabmeeg pum Nwg hab Yuav qhuas tas Yexus tso kuv dlim Mas kuv yuav taabmeeg pum Nwg hab Yuav qhuas tas Yexus tso kuv dlim.

Cevnqaj cabntaab cov txhaa plhaubmaag Yuav raug puamtsuaj ntxeev moog ua aav Tabsis tug ntsuj yuav yuj lisplawg Yaa moog rua sau Vaajtswv tebchaws.

Moog txug Ceebtsheej mas kuv yuav muaj Cevnqaj dlaimtawv kws tsi puamtsuaj Kev txhawj kev ntshai yuav tsi muaj ntxiv Yuav nyob kaajsab lug moog ibtxhis.

292. THAUS SUAVDLAWG UA NEEJ NYOB

Thaus suavdlawg ua neej nyob nplajteb Nyaj yuavtsum xaiv nyag kev Muaj ibtxuj nqaim muaj ibtxuj dlaav Saib mej yuav xaiv lecaag.

Yuav moog txuj twg, yuav moog txuj twg Yuavtsum xaiv nwgnuav Nyag moog nyag txuj, moog tsi rov lug Yuavtsum xaiv nwgnuav.

Thov mej suavdlawg tig qhovntsej noog Mej txha paub xaiv txuj zoo Taug txuj kev nqaim tau kaajsab lug Lwmsim moog nyob sau ntuj.

Thaus taug kev nqaim txawm nyuaj pistsawg Ua ibsab moog kuas kawg Vaajtswv yuav tuavrawv peb txhaisteg Yuav najnub coj peb kev.

Thaus kws taag simneej huv nplajteb Peb yuav rovqaab moog tsev Yog peb casab rua tug Cawmseej Peb yuav moog txug Ceebtsheej.

Txuj kev nqaim yog tug Tswv Yexus Kev dlaav yog kev tsausntuj Txawm muaj coobleej taug txuj kev dlaav Mej cov tsi xob lawvqaab.

Yog mej yeejyuav taug txuj kev dlaav Thov mej suavdlawg ceevfaaj Kev dlaav moog txug lub chaw tsausnti Txomnyem ntevdlhawv ibtxhis.

293. KUV YUAV MOOG SAU NTUJKAAG

Kuv yuav moog sau ntujkaag tag-tag Kuv yuav moog sau ntuj tag Yexus hlub kuv theej kuv lub txhoj Coj kuv moog nrug Nwg nyob.

Tswv Yexus yeej yog txuj kev Tseeb Coj peb moog txug Ceebtsheej Txhua tug kws vaamkhom tug Cawmseej Yuav moog txug ntuj Ceebtsheej.

Tsi muaj dlua ib txuj kev qhovtwg Kws yuav moog txug Vaajtswv Tabsis tug kws ntseeg Tswv Yexus Tug ntawd moog txug sau ntuj.

Kuv yuav moog sau ntujkaag tag-tag Kuv yuav moog sau ntuj tag Leejtwg xaav nrug kuv moog sau ntuj Nrug kuv ntseeg Tswv Yexus.

294. PEB UA IBKE NOJ ROOJMOV

Peb ua ibke noj Roojmov Kws Yexus muab rua peb noj Ncutxug Yexus lub meejmom Haleluyas! Peb tug Cawmseej.

Peb ua ibke haus khobdlej Kws Yexus muab cev rua peb Ncutxug Yexus kev txomnyem Haleluyas! Peb tug Cawmseej.

Peb ncutxug Yexus kev tuag Kws tuabneeg phem muab Nwg tua Nrug cov raugtxim poob ntsejmuag Haleluyas! Peb tug Cawmseej.

Tswv Yexus thov Koj zaamtxim Ntxuav peb tej kev txhum huv tuabsi Pub peb muaj txujsa ibtxhis Haleluyas! Peb tug Cawmseej.

295. THAUS PAWGNTSEEG TUAJ NYOB UA IBPAAB

Thaus pawgntseeg tuaj nyob ua ibpaab ibpawg Vaaj Ntsujplig Dlawbhuv nyob huv plawv Suavdlawg ncu txug Tswv Yexus kev theejtxhoj Muaj Vaajtswv Roojmov coj lug noj.

Noj tug Tswv Roojmov ncu txug Nwg txajntsig Peb ua Vaajtswv tsaug moog ibtxhis Noj tug Tswv Roojmov ncu txug Nwg tshaajntuj Peb qha Nwg kev tuag rua txhua tug.

Tswv Yexus pluagmov kws yog Roojmov kawg Yog pev txug Nwg cevnqaj dlaimtawv Thaus peb haus lub khob peb ua tuabzoo xaav Lub khob ntawd pev txug Nwg cov ntshaav.

Thaus peb ua ibke noj tug Tswv Roojmov Ca peb txhua tug muab kev txhum tso Thaus peb ua ibke haus tug Tswv khobdlej Ca peb tso lub neej qub povtseg.

296. THOV VAAJTSWV PUB MOVCI

ThovVaajtswv pub movci yug kuv ntsujplig Zoo le thaus Koj faib mov rua cov thwjtim Kuv ntseeg tej Lugqha huv Vaajtswv Phoo Ntawv Kuv casab rua Tswv Yexus txug nub kawg.

Thov Vaajtswv foom koobmoov rua kuv lub neej Yaam le thaus Koj pub mov rua tsibtxheeb leej Kuv lub neej txha tawgpaaj txitxiv npluamag Kws yog tsimnyog ua Koj tug mivnyuas tag.

Thov Koj qha kuas kuv txawj noog Koj Txujlug Zoo yaam le Koj cov thwjtim yaav thau-u Kuv txha kovyeej Ntxwjnyoog ibtxhis tsi kawg Hab yuav tau moog pum Yexus lub tebchaws.

Tswv Yexus yog cov dlej haus muaj txujsa Txhua tug kws haus yuav tsi nqhes ntxiv lawm tag Yexus cov ntshaav ndlwg lug ntxuav peb txhua tug Peb haus khobdlej nuav ncu txug Nwg kev hlub.

297. YEXUS YOG COV MOV KWS CAWM TUABNEEG

Yexus yog cov mov kws Cawm tuabneeg txujsa Yog leejtwg tau noj lawm Yuav muaj lub sab tshab Cale nrhav tej zaubmov Kws nyob tsi txawj lwj Huv nplajteb nuav tsi muaj Vaajtswv txha muaj xwb.

Yexus yog cov dlej kws Haus taag tsi nqhes ntxiv Muab pub dlawb rua txhua tug Cale coj moog siv Yog leejtwg tseem qhuavsab Thov lug cuag Yexus Lug haus cov dlej cawmsav Txujsa yuav tsi tu.

Thaus peb nyob ua ibke Noj Vaajtswv Roojmov Kws Yexus tau muab cob Rua peb txhua tug noj Peb ncu txug Yexus tuag Sau tug ntoo khaublig Nqaj tau ndluag ntshaav tau nrug Lug dlaws peb lub txim.

Yexus muab Nwg cevnqaj Ua cov mov cawmsav Yexus muab Nwg cov ntshaav Ntaus ua lub cim nas Nyob sau Yexus Roojmov Nwg coglug has tas, “Tug kws noj Kuv Roojmov Tug ntawd muaj txujsa.”

298. MOS KWS LUAS NTXEEVSAB RUA YEXUS

Mo kws luas ntxeevsab rua Yexus Ntuj ntsagtu teb ntsagzog Yexus npaaj tau Vaajtswv Roojmov Muab rua cov thwjtim noj Yexus has tas, “Noj ncu txug Kuv, Qha kuv zaaj rua tuabneeg Noj lub ncuav nuav moog txug nub kws Kuv ntsib mej huv Ceebtsheej”

Mo kws luas ntxeevsab rua Yexus Ntuj tsi taj teb tsi tug Yexus khawsnkaus khob kua txivmaab Hab Nwg tsaancauj tsaalug Has tas, “Nuav yog kev coglug tshab Kuv cov ntshaav ua cim nas Kuv yaam tug tij mej yaam cov kwv Nrug Kuv koom ib txujsa”

Mo kws luas ntxeevsab rua Yexus Ntuj tsausndlais teb tsausnti Yexus muab lub ncuav hab khobdlej Cev moog rua cov thwjtim “Lub ncuav nuav pev txug Kuv lub cev Khobdlej pev txug cov ntshaav” Peb noj Yexus Roojmov yuavtsum Muab lub sab rua Nwg kaav.

299. THAUS KWS PEB UA KEVCAI RAUSDLEJ

Thaus kws peb ua kevcai rausdlej Nrug Yexus tuag uake Vaajtswv tsaa peb sawv muaj txujsa Peemtsheej ua tuabneeg tshab.

Yexus sawv lug nyob moog ibtxhis Ntawm Vaajtswv saab tegxis Nubnua peb ua kevcai rausdlej Nrug Yexus sawv uake.

Tsi xob pub lub nplajteb ntxeevntxag Kuas peb ua kev phem qas Tsi xob ntshaw nplajteb kev lomzem Nyobtsaam peb moog yuamkev. Amees.

300. NUBNUA PEB UA KEVCAI RAUSDLEJ

Nubnua peb ua kevcai rausdlej Nrug Tswv Yexus tuag ua ibke Tswv Yexus sawv rov lug muaj sa Ces peb sawv lug muaj lub neej tshab.

Lub neej qub kws thau-u peb muaj Coj peb moog raug txuj kev puamtsuaj Lub neej tshab kws Vaajtswv muab pub Zoo dlua peb lub neej qub thau-u.

Dlej tsuas ndlwg lug yaug peb lub cev Tabsis hloov tsi tau lub sab phem Tswv Yexus cov ntshaav kws tsimtxaj Txha hloov tau kuas peb muaj sab tshab.

Tswv Yexus tau tuag theej peb txhoj Muab kev casab lug rua peb coj Qhov kws peb tau txais lub neej tshab Yog peb nrug Nwg koom ib txujsa.

301. UA KEVCAI RAUSDLEJ POV SAB QUB

Ua kevcai rausdlej pov sab qub tseg Tso plhuav kev nrug lub nplajteb uake Ua kevcai rausdlej txais yuav sab tshab Txaav lug nyob huv Vaajtswv lub xubndlag

Tuav Leejtxiv, Leejtub, Ntsujplig lub npe Muab tug kws ntseeg ua kevcai rausdlej Yog leejtwg xaav yug ua tuabneeg tshab Yuavtsum tsoplhuav tej kev phem kev qas.

Lug nrug Tswv Yexus koom ib txujsa Xyum ua lub neej hum Vaajtswv sab nyam Tso plhuav yug lub neej rua Vaajtswv tswj Muab txhua yaam yug muaj fij pub rua Nwg.

Ca Vaajtswv tug Ntsujplig kaav lub sab Ua timkhawv rua nplajteb paub has tas Tswv Yexus tau qha tseeb tseg rua peb Txavtxim sab lug ua kevcai rausdlej.

302. NUBNUA PEB COJ COV MIVNYUAS

Nubnua peb coj cov mivnyuas nuav txhua tug Tuaj fij rua Vaajtswv, thov kuas Vaajtswv hlub Yaam le cov quaspuj kws nyob yaav thau-u Coj tej mivnyuas tuaj cuag tug Tswv Yexus.

Nyob huv pawgntseeg yog Vaajtswv lub xubndlag Vaajtswv tsomkwm txhua tug mivnyuas moglab Thov Vaajtswv paab txhua tug mivnyuas lub neej Kuas lujhlub zoo xob muaj kev mob kev nkeeg.

Thov Vaajtswv saib cov mivnyuas nuav txhua tug Kuas puab lujhlub, tuaj puab txawj ntseeg Yexus Thaus txug lub ntuj taag hab lub teb nuav kawg Txhua tug txha yuav moog txug Vaajtswv tebchaws, Amees.

303. PEB FIJ TUG MIVNYUAS NUAV

Peb fij tug mivnyuas nuav rua Koj Vaajtswv, thov Koj lug ua tug coj Thov Koj pub nwg muaj txujsa ntev Paab kuas nwg dlim ntawm tej kev phem.

Thov Koj tug Ntsujplig ua tug saib Kuas nwg coj tau lawv Koj kevcai Thoj Koj paab nwg moog taag simneej Kuas nwg ua tau lub neej ncaajnceeg, Amees.

304. TEJ MIVNYUAS YOG VAAJTSWV FOOMPUB

Tej mivnyuas yog Vaajtswv foompub Tsi has tug ntxhais losyog tug tub Pub mov rua noj, pub dlej rua haus Hlub thaus tseem yau moog txug thaus laug.

Txawm yog tug tub losyog tug ntxhais Peb yuavtsum hlub peb tsi xob cais Yuavtsum hlub txhua tug ibyaam nkaus Xob hlub tug hlub es tseg tug yau.

Ua nam ua txiv yuavtsum qhuabqha Thaus puab tseem yau puab txha tsimtxaj Qha kuas puab hlub tej tij tej kwv Qha kuas puab hlub puab tug Vaajtswv.

305. VAAJTSWV SAIB NTSHIS

Vaajtswv saib ntshis Nwg cov mivnyuas Tsi pub kuas raug txuj kev puamtsuaj Tej noog huv zeg, nubqub sau ntuj Vaajtswv yeej yog tug pub hab tu.

Vaajtswv yog tug pub zaub pub mov Rua Nwg tej mivnyuas suavdlawg noj Thaus muaj kev phem tuaj Nwg tivthaiv Nwg lub fwjchim yuav kaav nrugnraim.

Txawm yog nyob dleb lossis nyob ze Vaajtswv yuav pub puab nyob uake Nwg tej koobmoov puab yeejyuav tau Puab kev nyuajsab Vaajtswv yeejyuav paub.

Txawm yog raug mob los yeejyuav zoo Vaajtswv tsomkwm txhua lub caijnyoog Nwg puag puab huv nwg txuj kev hlub Nwg paab txhua tug mivntxhais mivtub.

306. PEB TIS TUG MIVNYUAS NUAV LUB NPE

Peb tis tug mivnyuas nuav lub npe Peb rhawv txuj kev rua suavdlawg hu Thov Vaajtswv coj nwg txuj hauvkev Kuas lub npe nrov nchaamoo lug.

Zoo sab, zoo sab tau txais Vaajtswv txuj koobmoov Thov Vaajtswv paab kuas tug mivnyuas Tsuas muaj kev nojqaab nyob zoo.

Nubnua peb tuaj uake zoo sab Nrug tsevneeg nuav ua Vaajtswv tsaug Thov Vaajtswv lug kaav nwg lub sab Kuas nwg lub neej zoo kawgnkaus.

307. KUV MUAB TUG MIVNYUAS NUAV FIJ

Kuv muab tug mivnyuas nuav fij rua Vaajtswv Kuv tsoplhuav nwg lub neej rua Vaajtswv tswj Kuv tu thaus moglab moog txug rua thaus luj Txawm yuav zoo lecaag los Vaajtswv yeej pum.

Kuv leeg rua Vaajtswv taabmeeg ntawm pawgntseeg Kuv yuav qhuab hab qha kuas nwg paub qhov tseeb Kuv yuav qhuabqha nwg kawg kuv lub tswvyim Npaaj tug mivnyuas nuav ua Vaajtswv tubtxib.

Lwmnub tug mivnyuas hlub tav nam tav txiv Kuv yuav zoo sab hlo ca rua Vaajtswv siv Nyaj kub kuv tsi muaj los kuv yeej tsi ntshaw Mivnyuas ntseeg Vaajtswv kuv yuav zoo sab kawg.

Kuv xaav ua timkhawv qha cov ntseeg txhua tug Muab mej tej mivnyuas cob rua Tswv Yexus Yog leejtwg ua rua tej mivnyuas yuamkev Tsi tsimnyog ua neej nyob huv lub nplajteb.

308. TSWV YEXUS HAS TAS

Tswv Yexus has tas Peb cov ntseeg txhua tug Yog lub teeb taws tseg Kws ci rua qhov tsausntuj Peb yuavtsum ci pumkev Rua tuabneeg suavdlawg Ca peb ci pumkev moog Rua txhua thaajchaw.

Txuj kev txhum ua rua Lub nplajteb tsausntuj Kev puamtsuaj puagntsoog Pheej fuamvaam luj zujzug Muaj coobleej tsi tau nov Yexus txuj Moo Zoo Ca peb moog qha qhov tseeb Rua suavdlawg noog.

Tug kws peb moog coj Lug ntseeg Tswv Yexus Nwg yeejyuav dlimplawg Ntawm txuj kev kws tsausntuj Peb cov ntseeg yuavtsum moog Qha txhua leej txhua tug Coj puab lug nrug peb Taug txuj kev tshaavntuj.

309. YEXUS KUAS PEB SUAVDLAWG

Yexus kuas peb suavdlawg Cale moog qhov txhua chaw Qha Vaajtswv Txujlug tseeb Coj txhua haivneeg lug ntseeg Peb suavdlawg yuavtsum qha Kuas hloov dlua yuav sab tshab Yexus khaiv peb moog qha.

Yexus khaiv peb moog qha Yexus khaiv peb moog qha Vaaj Ntsujplig yuav paab peb Coj txuj Moo Zoo moog tseb Ca peb moog ua timkhawv Qha rua tuabneeg suavdlawg Yexus khaiv peb moog qha.

Qha rua tuabneeg muaj nyaj Kuas puab tsi xob casab Tej ntawd Vaajtswv yuav rhuav Qhov txhua chaw yuav puamtsuaj Peb ntseeg Yexus zoo dlua Peb txha tsi ntshai kev tuag Yexus ntuag peb lub sab.

Qha rua tuabneeg txomnyem Tsi muaj vaaj tsi muaj tsev Tsi muaj zaub tsi muaj mov Tsi muaj rig tsi muaj tsho Ca peb qha kuas puab nov Yexus txuj kev theejtxhoj Kws cawm tau puab txujsa.

Qha rua tuabneeg nplajteb Cov nyob dleb hab nyob ze Ntauleej tsi tau nov dlua Txuj Moo Zoo kws peb muaj Ca peb moog hlub txhua tug Kws nyob thoobplawg qaabntuj Coj puab lug txais txujsa.

310. COV NPLEJ HUV TEB

Cov nplej huv teb taabtom sav txhua qhov Cale moog hlais Cov nplej huv teb taabtom sav txhua qhov Cale moog hlais.

Thov Tswv Yexus khaiv cov ntseeg Moog txhua-txhua qhov Qha tuabneeg nyob thoob qaabntuj Kuas suavdlawg txha le tauv nov.

Yog vim lecaag tsi muaj leejtwg hlais Sau coj lug ca? Yog vim lecaag tsi muaj leejtwg hlais Sau coj lug ca?

Cov tub cov ntxhais suavdlawg yuavtsum moog Qha Vaajtswv lug Cov tub cov ntxhais suavdlawg yuavtsum moog Qha Vaajtswv lug.

311. THOV MUAB ROJ NTIM LUB TEEB

Thov muab roj ntim lub teeb kuas ci ntsaa-ab Thov muab roj ntim lub teeb nwgnuav Thov muab roj ntim lub teeb kuas ci ntsaa-ab Ci ntsaa-ab txug thaus Yexus rov lug.

Hu Hauxanas, Hu Hauxanas Hu Hauxanas qhuas tug Tswv Yexus Hu Hauxanas, Hu Hauxanas Hu Hauxanas qhuas tug Tswv Yexus.

Thov kuas kuv muaj lub neej nyob kaajsab lug Thov kuas kuv tau nojqaab nyob zoo Thov kuas kuv muaj lub neej nyob kaajsab lug Nyob kaajsab lug txug Yexus rov lug

Thov khaiv kuv moog txhua qhov qha Yexus zaaj Thov khaiv kuv moog txhua nrho txhua qhov Thov khaiv kuv moog txhua qhov qha Yexus zaaj Qha Yexus zaaj txug thaus Nwg rov lug.

312. TSWV YEXUS TAU HU

Tswv Yexus tau hu cov thwjtim Cale sawv xob ua sab nyaav Tuabneeg huv nplajteb xaav dlimtxim Tognrhw tug kws cev teg paab.

Cale maajnroog qha txuj Moo Zoo Rua nplajteb txhua qhov kuas thoob Yog peb pheej tsi rausab moog qha Tuabneeg yuav tsi tau txujsa.

Tswv Yexus ua yaamntxwv rua peb Hab Nwg pub peb muaj fwjchim Ua sab tawv coj Moo Zoo moog tseb Kuas nplajteb tau txais kev dlim.

Tswv Yexus hu koj hab hu kuv Lug ua teeb ci rua nplajteb Vim tuabneeg nyob huv kev tsausntuj Puab dligmuag hab tsi pum kev.

Tswv Yexus yog tug cawm txujsa Nwg tau khaiv peb moog tshaajtawm Tsi xob xaav txug kev txaajmuag kag Cale tawm moog ua timkhawv.

313. CALE MOOG TXHUA-TXHUA QHOV

Cale moog txhua-txhua qhov Qha rua tuabneeg txomnyem Nyob txhua lub tebchaws thoob- Plawg nplajteb Ua lecaag peb cov ntseeg Tsi moog coj puab lug noog Yuavtsum qha kuas puab ntseeg Txuj Moo Zoo.

Xaa Moo Zoo rua txhua qhov Kuas txhua leej txhua tug nov Vaajtswv khaiv peb txhua tug Qha tuabneeg ntseeg Yexus.

Vaajtswv yeej qha has tas Muaj coobleej tsi tau nov Puab tsi paub Yexus tuag Theej lub txhoj Puab tsi tso kev txhum tseg Yog tsi muaj leejtwg qha Puab tsi thov Yexus cawm Puab txujsa.

Vaajtswv hu cov ntseeg lug Khaiv cov tub hab cov ntxhais Mej puas yuav ca Vaajtswv ua tug xaiv Yog Vaajtswv khaiv mej moog Qha rua tuabneeg txomnyem Mej tsi xob tso txuj dlejnum nuav tseg.

Tug kws khauvxwm txujsa Yeej tsi tau txais koobmoov Nwg tsi kaam qha Vaajtswv Txuj Moo Zoo Cov tsi ntseeg taabtom taug Txuj kev pluj txuj kev tuag Puab tsi nov puab yuav poob Kev puamtsuaj.

314. PEB COV KWS NTSEEG CALE MOOG

Peb cov kws ntseeg Cale moog qha Vaajtswv zaaj Rua txhua tug paub Tas Vaajtswv yog qhov Kaaj Qha tas Vaajtswv Tsim tuabneeg nplajteb txhua tug Nwg tsi xaav kuas Ibtug poob qhov tsausntuj.

Tshaajtawm txuj Moo Zoo Txug kev cawmdlim Txuj Moo Zoo ntawd yog Yexus  tuag txhwv peb dlim.

Saib maj, muaj coobleej Ua neej huv qhov tsausntuj Puab tsi tau nov Dlua txuj kev ntseeg Yexus Tsi muaj leejtwg Qha rua puab txug tug Cawmseej Hab qha Nwg txuj kev Tuag kws paab puab dlim.

Tshaajtawm rua txhua Haivneeg thoobplawg huv qaabntuj Kuas puab tau nov Txug Vaajtswv txuj kev hlub Qha tas Nwg lug paab Noobneej kws yog Nwg tsim Nwg tau tuag txhwv kuas Puab dlim puab lub txim.

Tsob koj tej mivnyuas Moog qha Yexus lub npe Pub koj tej nyaj Rua puab ua nqe taugkev Hab muab koj lub Sijhawm Lug thov Vaajtswv paab Txhua yaam koj siv yuav Tau nqezug rovqaab.

315. PEB MUAJ IB TXUJ MOO ZOO

Peb muaj ib txuj Moo Zoo qha rua noobneej Kuas txhua leej lug ntseeg Tswv Yexus Zaaj nuav has txug txuj kev cawmdlim Hab txujsa kws Vaajtswv pub Hab txujsa kws Vaajtswv pub.

Lub sab kws muaj kev txhum tsausntuj nti Yuav hloov moog ua kev tshaavntuj nrig Vim Tswv Yexus nqeg lug rua nplajteb Lug rhuav kev tsausntuj povtseg.

Peb muaj ib tug Cawmseej qha rua noobneej Tug Cawmseej tau lug nrug peb nyob Nwg yeej tsi khauvxwm Nwg txujsa Nwg txha tau tuag theej peb txhoj Nwg txha tau tuag theej peb txhoj.

Peb muaj ib txuj kev dlim qha rua noobneej Yog Tswv Yexus tug khaublig ntoo Yog leejtwg lug ntseeg Tswv Yexus Vaajtswv nrug nwg sis raug zoo Vaajtswv nrug nwg sis raug zoo.

316. KUV YUAV QHA RUA TXHUA LEEJ

Kuv yuav qha rua txhuaj leej txhua tug Kws nyob huv lub qaabntuj khwb Kuas suavdlawg paub Vaajtswv kev hlub Coj puab rov lug cuag Vaajtswv.

Qha kuas thoob qaabntuj Qha kuas thoob qaabntuj Kuv yuav moog qha txug Kev ntseeg Yexus Qha kuas thoob qaabntuj.

Kuv yuav qha tas muaj kev cawmdlim Yexus paab tau kuv hab koj Vaajtswv txaussab zaam peb lub txim Vim Yexus tuagtheej peb txhoj.

Kuv yuav qha tas muaj kev casab Yog txujsa ibtxhis tsi kawg Vaajtswv pub rua tug muaj sab tshab Tau moog nyob Vaajtswv tebchaws.

317. KUV NYAM PAV RUA SUAVDLAWG NOOG

Kuv nyam pav rua suavdlawg noog Has txug tug Tswv Yexus Yexus muaj sab dlawb sab zoo Nwg hlub txhua leej txhua tug Kuv nyam pav rua suavdlawg noog Kuas suavdlawg paub qhovtseeb Vim txhua tug ntshaw txuj kev zoo Hab xaav muaj tug Cawmseej.

Kuv nyam pav txug txuj Moo Zoo Nyam pav pub rua suavdlawg noog Yexus nqeg lug rua nplajteb Lug ua Cawmseej paab peb.

Kuv nyam pav rua suavdlawg noog Has txug Vaajtswv kev hlub Zaaj nuav yog ib txuj Moo Zoo Cawm tau txhua leej txhua tug Kuv nyam pav rua suavdlawg noog Has txug txuj kev cawmdlim Yexus tuag sau khaublig ntoo Dlaws tau tuabneeg lub txim.

Kuv nyam pav rua suavdlawg noog Has txug Vaajtswv fwjchim Yexus kovyeej dlaab Ntxwjnyoog Hab paab tau peb dlimtxim Kuv nyam pav rua suavdlawg noog Yog leejtwg ntseeg Yexus Yuav dlim kev puamtsuaj puagntsoog Hab tau nyob kaaj sab lug.

318. PEB COV KWS NTSEEG TSWV YEXUS

Peb cov kws ntseeg Tswv Yexus Cale sawvntseeg sawvbntsug Suavdlawg muaj sab rau ntseeg tag Vim peb muaj txug sa tshab Tswv Yexus ua sab ntev tog Yuav khaiv peb moog txhua-txhua qhov Qha txuj Moo Zoo rua txhua tug Coj puab lug ntseeg Yexus.

Peb cov kws ntseeg Tswv Yexus Peb yog tuabneeg qaumntuj Tsi xob quavntsej kev zomlem Txuj ntawd yuav raug txomnyem Peb suavdlawg yuavtsum npaaj tog Hab muab sab rau ncuntsoov thov Tswv Yexus yeej zoo sab paab Nwg ua tau txhua yaam tsaav.

Muab Vaajtswv tej cuabyeej tuav Peb kev ntseeg txha yuav ruaj Muab tej lug tseeb ua hlaab sa Kev ncaajnceeg npug hauvsab Thaus dlaab Ntxwjnyoog lug ntxag peb Peb yuav kovyeej hab sawv ntseg Tsi ntev Yexus yuav rov lug Suavdlawg ua tuab zoo zuv.

319.  THOV QHA RUA KUV TXUG TSWV YEXUS

Thov qha rua kuv txug Tswv Yexus Kuv yuav khaws txhua lulug ca Thov qha Koj txuj Moo Zoo rua kuv Kuv yuav khaws ca rua nruab sab Tswv Yexus tshwmsim lecaag Timtswv ntuj tau lug hunkauj Cov yug yaaj nrhav Yexus lecaag Thaus kawg puab txha moog nrhav tau…

Thov qha rua kuv txug Tswv Yexus Kuv yuav khaws txhua lulug ca Thov qha Koj txuj Moo Zoo rua kuv Kuv yuav khaws ca rua nruab sab.

Thov ua sab ntev qha rua kuv ntxiv Has txug Yexus raug ntxeevntxag Ntxwjnyoog tau coj Yexus moog sim Peb zag Ntxwjnyoog tseem swb hab Uacaag Yexus raug kev txomnyem Los Nwg tseem ua dlejnum khwv? Maa muaj qhov, naagnoog los muaj zeg Yexus tsi muaj chaw zoo pw…

Qha kuv has txug Yexus kev tuag Dlaincuv sau tug ntoo khaublig Uacaag Yexus raug txomnyem ntsuav Tuag khwv-khwv dlaws kuv lub txim Uacaag Yexus sawv huv qhov tuag Cajsa nce moog sau ntuj? Kuv novdlheev ces kuv lug kuamuag Yexus tuableeg txha hlub kuv…

320. PEB YOG COV UA VAAJTSWV DLEJNUM

Peb yog cov ua Vaajtswv dlejnum Nwg xaav khaiv peb txhua leej txhua tug Moog coj cov tuabneeg tsi tau ntseeg Kuas puab rov lug cuag tug Cawmseej Ibtug ntsujplig tseemceeb kawgnkaus Tsi xob pub Ntxwjnyoog tuaj txeeb tau Vim Yexus nqeg lug huv qaabntuj Muab Nwg rojntshaa lug txhwv txhua tug.

Cale moog thoobplawg nplajteb Vim Vaajtswv tau khaiv peb Cale moog qha rua suavdlawg Nyobtsaam tsi muaj sijhawm Nub hab mo yeej tsi tog yug Hli hab xyoo dlhau moog zujzug Moog coj tuabneeg Lug ntseeg Tswv Yexus.

Peb yuavtsum muab sab rau moog qha Ua lawv le Vaajtswv tau has ca Tsi xob puag teg puag taw tsaugzug Le kws peb tau ua yaav taag lug Yuavtsum saibntsoov tug ntoo khaublig Moog paab kuas tuabneeg dlim lub txim Yuavtsum ua lawv le Yexus qha Moog paab kuas tuabneeg tau txujsa.

Lub sijhawm yeej tsi nyob tog yug Tsi paub nub twg txujsa yuav tu Yuavtsum maajceev nrooj moog sau cov Nplej kws taabtom sav nyob txhua qhov Tsi xob tog ib xyoos dlhau ib xyoos Tuabneeg yeej tuag txhua lub caijnyoog Tsi xob laam moog tegdlawb tegnplag Thaus moog txug Vaajtswv lub xubndlag.

321. TSAA MUAG SAIB NRAAG LAJ

Tsaa muag saib nraag laj nplej tub sav Puv nraa zoo sau lug khaws ca Neeg nplajteb pev txug nplej sav txaus Tog sau ca thaus lub xyoo sxaus.

Thov Vaajtswv tug kws yog Tswv laj Xaa tubkhai moog sau lug ca Neeg nplajteb raug Ntxwjnyoog tsimtxom Cale maaj moog paab moog tso.

Peb cov ntseeg yuavtsum xyivfaab hlo Nquag ua dlejnum sawv khovkho Moog coj tuabneeg lug cuag Vaajtswv Tsi has thaus lub sijhawm twg.

Peb cov kws raug Vaajtswv xaiv lawd Rau sab sau tej qoobloo ntawd Coj tej ntsujplig lug cuag Yexus Vaajtswv txha foom koobmoov pub.

322. YUAVTSUM QHA RUA SUAVDLAWG NOOG

Yuavtsum qha rua suavdlawg noog Tswv Yexus txuj Moo Zoo Txhua-txhua qhov hab txhua-txhua leej Puab txha paub tug Cawmseej Qha txhua lub zog peg yaajsaab Qha rua cov kws nyob nraag haav Leejtwg xaav taug txuj kev tshab Tswv Yexus cawm txujsa.

Yuavtsum qha kuas suavdlawg nov Yexus theej peb lub txhoj Yexus tuag sau ntoo khaublig Peb txha dlim peb lub txim Qha rua cov muaj mob muaj nkeeg Kuas suavdlawg casab lug ntseeg Qha rua cov ua phem ua qas Tswv Yexus cawm txujsa.

Yuavtsum qha rua cov quajntsuag Kuas tsi xob raug puamtsuaj Tug kws casab rua Yexus Tug ntawd yuav kaajsab lug Cov tsi ntseeg tsi dlim lub txim Puab yuav txomnyem moog ibtxhis Cov kws ntseeg tau nyob chaw tshab Tswv Yexus cawm txujsa.

Yuavtsum qha txhua leej txhua tug Kws nyob huv kev tsausntuj Txhua tug yeej xaav tau txujsa Tabsis tsi paub moog nrhav Txhua tug yeej ntshai kev pemsij Tabsis tsi paub kev cawmdlim Ca peb qha txhua tug has tas Tswv Yexus cawm txujsa.

323. XAA MOO ZOO HAS TXUG KEV CAWMDLIM

Xaa Moo Zoo has txug kev cawmdlim Nrov nchaa moog rua neeg nplajteb Puab ua puab lub neej tsausntuj nti Tsi tau nov Yexus lub npe.

Qha Moo Zoo moog, qha Moo Zoo moog Yexus yog peb tug Cawmseej Qha Moo Zoo moog, qha Moo Zoo moog Yexus yuav lug tog cov ntseeg. Yexus lulug saamfwm thaus kawg Yog kuas peb tawm moog qhuabqha Qha Moo Zoo rua txhua lub tebchaws Coj tuabneeg lug txais txujsa.

Tug Cawmseej hlub tuabneeg nplajteb Nwg tsi xaiv leejtwg ntsejmuag Cale cojtxuj Moo Zoo moog tseb Vim Vaajtswv tseem hlub tseem tshua.

Uantej Yexus yuav rov lug dlua Peb cale moog ua timkhawv Nyobtsaam neeg nplajteb raug puamtsuaj Ces yuav tsimuaj leejtwg cawm.

324. MUAJ SUAB HU NTAWM TUABNEEG TXHAWJXEEB

Muaj suab hu ntawm tuabneeg Txhawjxeeb txomnyem tuaj Kuas moog paab, kuas moog paab! Puab tej ntsujplig kws Najnub raug kev quajntsuag Kuas moog paab, kuas moog paab.

Xaa Moo Zoo, Moo Zoo yog kev cawmdlim Xaa Moo Zoo moog kuas thoobplawg Xaa Moo Zoo, Moo Zoo yog kev cawmdlim Xaa moog rua tuabneeg suavdlawg.

Nubnua peb nov tuabneeg Nplajteb lub suab hu Kuas moog paab, kuas moog paab! Puab txhua tug ntsujplig Nyob huv txuj kev tsausntuj Kuas moog paab, kuas moog paab!

Peb moog hlub cov kws Najnub muaj kev quaj hu Kuas moog paab, kuas moog paab! Puab raug Ntxwjnyoog Quabyuam caijtsuj puab txha hu Kuas moog paab, kuas moog paab!

325. TSWV YEXUS TAABTOM HU

Tswv Yexus taabtom hu has tas Leejtwg yuav txaussab hlo moog Moog hlais cov nplej kws taabtom sav Leejtwg yuav txaussab hlo moog Tswv Yexus lub suab hu has tas Koobmoov yuav pub rua tug moog Leejtwg yuav teb tug Tswv has tas Kuv nyob ntawm nuav khaiv kuv moog.

Yog koj hlaa tsi tau dlej havtxwv Moog qha rua lwm lub tebchaws Los yeej qha tau koj tij koj kwv Hab koj tej namntxawm txivntxawm Yog koj muab tsi tau nyaj tsheej pua Coj moog paab qha txuj Moo Zoo Los qee zog mivntsiv kws koj muaj Ces Moo Zoo tub nrov moog thoob.

Yog koj has tsi tau lug timtswv Qha tsi tau le paulos qha Los yeej pav tau txuj kev tuag txhwv Kws Yexus cawm peb txujsa Yog koj coj tsi tau tuabneeg laug Lug txais yuav txuj kev dlimtxim Los yeej coj tau tej mivnyuas yau Lug txais txujsa ntev ibtxhis.

Tuabneeg nplajteb najnub plujtuag Puab tsi tau nov txuj Moo Zoo Tswv Yexus txha le hu nrooj tuaj Kuas koj moog qha txuj Moo Zoo Cale noog tug Tswv lub suab hu Nwg nrhav tug kws txaussab moog Thaus koj nov tug Tswv lub suab hu Cale teb tas, “Khaiv kuv moog”

326. KWVTIJ NEEJTSAA XOB UA SABNYAAV

Kwvtij neejtsaa xob ua sab nyaav Vaajtswv Lug has lecaag Nwg ua sab ntev tog mej txhua tug Thov mej lug ntseeg Yexus.

Lug ntseeg Yexus Lug ntseeg Yexus Lug Tswv Yexus Nwg yuav paab koj Nwg yuav paab koj Kuas tau txujsa ntev.

Tug Tswv Yexus cov ntshaav ndlwgndlo Nwg tuag theej peb lub txhoj Ris peb lub txim tshem moog huvsi Nyob sau tug ntoo khaublig

Yexus yog txuj kev ncaaj kev nceeg Coj peb moog txug Ceebtsheej Yog koj xaav tau Nwg txujsa ntev Thov tso koj kev txhum tseg.

Yog koj xaav muaj sab dlawb sab zoo Hab tau Vaajtswv koobmoov Thov koj lug ntseeg tsi xob tog ntev Lug taug Yexus txuj kev.

327. LUG NTSEEG YEXUS

Lug ntseeg Yexus, lug ntseeg Yexus Lug ntseeg Yexus nwgnuav Nwgnuav lug ntseeg Yexus nwgnuav Lug ntseeg Yexus nwgnuav.

Nwg yuav paab koj, Nwg yuav paab koj Nwg yuav paab koj kuas dlim Nwgnuav Nwg yuav paab koj kuas dlim Nwg yuav paab koj kuas dlim.

Nwg yuav zaamtxim, Nwg yuav zaamtxim Nwg yuav zaam koj lub txim Nwgnuav Nwg yuav zaam koj lub txim Nwg yuav zaam koj lub txim.

Xob ua dlaabqhev, xob ua dlaabqhev Xob ua dlaabtauj dlaabqhev Nwgnuav, xob ua dlaabtauj dlaabqhev Xob ua dlaabtauj dlaabqhev.

Koj tsi xob tog, koj tsi xob tog Koj tsi xob tog kwvtij Nwgnuav koj tsi xob tog kwvtij Koj tsi xob tog kwvtij.

Koj tsi xob ntshai, koj tsi xob ntshai Koj tsi xob ntshai Ntxwjnyoog Nwgnuav koj tsi xob ntshai Ntxwjnyoog Koj tsi xob ntshai Ntxwjnyoog.

328. LUG HUV KUV SAB

Lug huv kuv sab, lug huv kuv sab Thov lug huv kuv sab, Tswv Yexus Lug kag nubnua tsi xob tawm moog Thov lug huv kuv sab, Tswv Yexus. Lug huv kuv tsev, lug huv kuv tsev Thov lug huv kuv tsev, Tswv Yexus Lug kag nubnua tsi xob tawm moog Thov lug huv kuv tsev, Tswv Yexus.

329. THAUS MEJ LUG NTSEEG TSWV YEXUS

Thaus mej lug ntseeg Tswv Yexus Yuavtsum muab mej kev txhum tsoplhuav tseg Lug ntseeg Yexus ntseeg tag-tag tsi xob dlaag Vaajtswv yuav paab mej tau zoo Thov mej lug ntseeg Tswv Yexus.

Thaus mej lug ntseeg Tswv Yexus Mej yuav coj lub neej tsi zoo le qub Yuav yug dlua tshab tej kev qub mej tsi ntshaw Mej najnub ua lub neej tshab Thov mej lug ntseeg Tswv Yexus.

Thaus mej lug ntseeg Tswv Yexus Yuav casab rua tej kws ruaj khovkho Mej yuav tsi ntshai thaus kws muaj kev tsausntuj Tswv Yexus ua mej ntej moog Thov mej lug ntseeg Tswv Yexus.

Thaus mej lug ntseeg Tswv Yexus Mej yuav dlim huv dlaab Ntxwjnyoog txhaisteg Ntxwjnyoog tub swb ntxag tsi tau tug kws ntseeg Tswv Yexus yeej muaj fwjchim Thov mej lug ntseeg Tswv Yexus.

330. THAUS U KUV YEEJ IBTXWM DLIGMUAG

Thau u kuv yeej ibtxwm dligmuag Kuv taug txuj kev tuag Taug kev tsausntuj tau kev quajntsuag Kuv tau kev puamtsuaj.

Lug cuag Koj, lug cuag Koj Txha le tsi yuamkev Yexus paab kuv dlim kev tuag Nwgnuav kuv lug tsev.

Thau u kuv nrug txuj kev txhum nyob Kuv tighlo rov lug Txuj kev ua dlaab kuv rissab hlo Kuv tighlo rov lug.

Kuv zoo sab kawg yuav ntseeg ibtxhis Kuv tso dlaab povtseg Yexus coj kuv taug kev kaajnrig Kuv tso dlaab povtseg.

Nwg pub txujsa rua kuv ibtxhis Kuv rovqaab lug tsev Nwgnuav kuv ntseeg moog le ibtxhis Kuv rovqaab lug tsev.

331. TUG TSWV YEXUS KUV LUG CUAG KOJ

Tug Tswv Yexus kuv lug cuag Koj Hab leeg kuv tej kev txhum taagnrho Kuv thov Koj hlub, kuv tsi tsimtxaj Tug Tswv thov Koj cawm kuv txujsa.

Tug Tswv kuv yeej tsi paub lug ntseeg Tsi paub casab rua tug Cawmseej Tsuas paub txhawjxeeb hab paub nyuajsab Tug Tswv thov Koj cawm kuv txujsa.

Koj raug txomnyem theej kuv lub txhoj Koj cov ntshaav ndlwg lug lab pisvog Koj hlub npaumtwg kuv tsi txawj pav Tug Tswv thov Koj cawm kuv txujsa.

Kuv tub taug dlaab txuj kev ntevloo Tsi kaam lug ntseeg Koj txuj Moo Zoo Nwgnuav paub tseeb kuv txhaj ntseeg kag Tug Tswv thov Koj cawm kuv txujsa.

Kuv tej kev txhum kuv tsoplhuav tseg Tej ntawd tsuas ua rua kuv txomnyem Kuv txaav lug nyob ntawm Koj xubndlag Tug Tswv thov Koj cawm kuv txujsa.

Nwgnuav kuv leeg lub txim rua Koj Thov zaam rua kuv hab ntxuav taagnrho Txij nuav moog kuv ua lub neej tshab Tug Tswv thov Koj cawm kuv txujsa.

332. UA LECAAG PEB TXOMNYEM UA LUAJ

Ua lecaag peb txomnyem ua luaj Suavdlawg pheej nyuaj sab kawg Cale lug nyob ntawm tug khaublig ntoo Tso lub nraa nyaav rua ntawd.

Cale lug nyob ntawm tug khaublig ntoo Khaublig ntoo, khaublig ntoo Cale lug nyob ntawm tug khaublig ntoo Tso lub nraa nyaav rua ntawd.

Tswv Yexus yeej paub koj kev txhum Ca Nwg lug muab tshem tawm Cale lug nyob ntawm tug khaublig ntoo Tso lub nraa nyaav rua ntawd.

Leeg lub txim rua Yexus nwgnuav Txhuscaug ntawm Nwg kutaw Cale lug nyob ntawm tug khaublig ntoo Tso lub nraa nyaav rua ntawd.

333. LUG NTSEEG TSWV YEXUS

Lug ntseeg Tswv Yexus, Nwg muaj fwjchim Nwg tuag txhwv peb dlim sau ntoo khaublig Yexus cov ntshaav ndlwg cawm peb txujsa Cale lug ntseeg Nwg kag Kwvtij suavdlawg thov mej txaav lug cuag Nwg yuav paab kuas mej dlim txuj kev tuag Yexus hlub mej ua mej tug Cawmseej Thov mej cale lug ntseeg.

Cov mivnyuas yau cov hluas hab cov laug Tso kev phem tseg muab kev zoo lug taug Noog Yexus lug hab coj kevcai tshab Mej txhaj yuav tau txujsa Kwvtij suavdlawg mej tsi xob tog luas Mej lug ntseeg mej txha tsi raug puamtsuaj Txij nubnua moog taug kev ncaaj kev nceeg Thov mej cale lug ntseeg.

Lug ntseeg nubnua muab kev txhum povtseg Ua lub neej tshab taug Yexus txuj kev Muab sab rau ntseeg khawsnkaus Nwg tej lug Lug ntseeg tug Tswv Yexus. Kwvtij suavdlawg mej puas npaaj tau txhij Yuav nrug Yexus nyob ntevdlhawv ibtxhis Nwg tu chaw ca rua sau ntuj Ceejbtsheej Thov mej cale lug ntseeg.

334. LUG TSEV, LUGTSEV

Lug tsev, lug tsev Mej ua dlaabqhev ntev-ntev Rov lug cuag Leejtxiv Txha muaj kev cawmdlim

Mej yuamkev moog lawm Lug tsev, thov rov lug tsev Lug tsev, thov rov lug tsev.

Lug tsev, lug tsev Vaajtswv tub tog mej ntev Thov mej hloov lub sab Hab lug yug dlua tshab.

Lug tsev, lug tsev Xob nyob huv chaw txomnyem Tshaibplaab hab nqhesdlej Tsausntuj tsi pumkev.

Lug tsev, lug tsev Nrug Leejtxiv nyob uake Nwg zoo sab hu mej Lug huv Nwg lub tsev.

335. CAW MEJ SUAVDLAWG

Caw mej suavdlawg Quaspuj quasyawg cale lug Haus cov dlej ntawm nuav tsi yuav nqe le Yog leejtwg muaj lub sab nqhes Caw tug ntawd Lug txais cov dlej kws cawm txujsa Ntawm tug Tswv Yexus coj moog haus.

Caw mej suavdlawg Kws ris nraa nyaav cal e lug Yexus yuav paab mej kuas mej tau su Yog leejtwg ntshaw lub sab dlawb Caw tug ntawd Lug xyum hab kawm ntawm Tswv Yexus Nwg yog tug Kws hab tug Cawmseej.

Kev tau zoo kws Vaajtswv muab pub rua tug ntseeg Yog txuj kev ywjpheej txuj kev thaajyeeb Yog leejtwg muaj lub sab ntshaw Caw tug ntawd Lug taij hab thov ntawm Tswv Yexus Nwg zoo sab muab pub rua txhua tug.

Caw mej suavdlawg Kws tsi muaj nyaj cale lug Noj tej zaub tej mov kws tsi them nqe Uacaag mej pheej siv nyajtxag Yuav tej kws Noj taag tsi tsau hab paab tsi tau Kuas yug hloov moog ua tuabneeg tshab.

336. KEV TSAUSNTUJ LUG PUV NPLAJTEB

Kev tsausntuj lug puv Nplajteb vim yog lub txim Tshaavntuj kaajnrig yog Tswv Yexus Vaajtswv Leejtub yog Txuj kev kws tshaavntuj nrig Tshaavntuj kaajnrig yog Tswv Yexus.

Cale lug txais Nwg txuj kev tshaavntuj Kws nwgnuav tseem ci pumkev kaajlug Thau u dligmuag, nwgnuav yug pumkev Tshaavntuj kaajnrig yog Tswv Yexus.

Lug ntseeg Yexus txha Tsi tau nyob qhov tsausntuj Lug vaamkhom Yexus lub fwjchim Ca peb ua lawv nraim Le Tswv Yexus Txujlug Peb nrug Nwg moog txha tshaavntuj nrig.

Mej cov kws nyob qhov Tsausntuj yaam tug dligmuag Mej yuavtsum lug nrhav Tswv Yexus Cale muab nplajteb txuj kev Tsausntuj tsoplhuav Lug taug Yexus txuj kev tshaavntuj.

337. UA TUABNEEG YUAVTSUM NTSEEG

Ua tuabneeg yuavtsum ntseeg Tswv Yexus Nwg yuav pub kuas peb muaj kev casab Nwg yuav muab peb lub neej hloov dlua tshab Nwg yuav ca peb ua Nwg tej mivnyuas.

Tug kws muaj lub neej tshab yog tug ntseeg Nwg peemtsheej ua Vaajtswv tug mivnyuas Nwg tsi ntshai txuj kev pluj txuj kev tuag Nwg tsuas muaj kev tau zoo kaajsab lug.

Txhua-txhua nub tug ntseeg ua Vaajtswv tsaug Muab sab rau najnub nyeem Vaajlugkub Nrug Yexus sisraug zoo heev zujzug Nwg najnub nrug Yexus ua phoojywg.

Yog leejtwg txavtxim sab ntseeg Yexus Yuav ntxub lub nplajteb txuj kev phem Muab nplajteb txuj kev phem tso povtseg Txha tau kev txaav lug cuag Vaajtswv Ntuj.

338. KOJ CALE LUG CUAG TSWV YEXUS

Koj cale lug cuag Tswv Yexus Vaajtswv tseem najnub nquahu koj Lug vaamkhom Vaajtswv txuj kev hlub Nubnua Vaajtswv tseem tog koj.

Cale qheb koj lub qhov rooj sab Vaajtswv yuav nkaag lug kaav koj Koj lub neej qub yuav hloov dlua tshab Thaus Vaajtswv lug nrug koj nyob.

Koj tsi xob tig saib lub nplajteb Tej meejmom hab tej kev npluanuj Tej ntawd yuav ua rua koj yuamkev Ces koj yuav nplaam Tswv Yexus.

Tswv Yexus khob ntawm koj qhov rooj Nwg tseem ua sab ntev togntsoov koj Yog koj kaam qheb koj lub qhov rooj Nwg yuav nkaag lug nrug koj nyob.

Kev dlimtxim lug txugndlua koj lawm Koj cale txavtxim sab lug ntseeg Nyob tsaam koj yuav tsi muaj sijhawm Lug vaamkhom tug Tswv Cawmseej.

339. MUAJ IB PHOO NTAWV TSIMTXAJ

Muaj ib Phoo Ntawv tsimtxaj Thau u muaj tug sau ca Yog ib Phoo Ntawv kws tsi txawj qub Muaj nqes dlua nyaj hab kub.

Vaaj Ntsujplig tau tshoov sab Rua noobneej muab sau ca Puab muab sau ca ua lug noobneej Peb nyeem txha totaub meej.

Phoo Ntawv ntawd tsi txawj hloov Muab nthuav nyeem yog Moo Zoo Lub ntuj hab lub nplajteb yuav pob Los Phoo Ntawv ntawd tseem nyob.

Neeg nplajteb lub tswvyim Tsuasyog khaavtheeb khaavtxiv Puab saib tsi taug Vaajtswv Phoo Ntawv Tsi xaav muab nthuav lug kawm.

340. PHOO NTAWV TSHAB HAB PHOO NTAWV QUB

Phoo Ntawv Tshab hab Phoo Ntawv Qub Puavleej sau Vaajtswv Txujlug Najnub nyeem kuv txha casab Vaajtswv tub cawm kuv txujsa Kuv ua txhum Nwg Txujlug ntuag Kuv raagdlheev tsi raug puamtsuaj Vaajtswv Txujlug qha qhov tseeb Nwgnuav kuv txha tau lug ntseeg.

Kuv muab Nwg Txujlug khaws ca Najnub cim rua huv nruabsab Nwg qha kuv kuas muaj sab npuab Kuv tau zoo kuv tso sab phluav Vaajtswv Txujlug yeej tsi dlaag Nwg ua lawv le nwg has ntaag Vaajtswv Txujlug yeej muajkuab Tsi pub rua leejtwg muab rhuav.

341. VAAJTSWV TXUJLUG

Vaajtswv Txujlug tsimtxaj Qha kuas tuabneeg yug dlua tshab Phoo Vaajlugkub yog tej Lug Tseeb Coj tau noobneej moog Ceebtsheej.

Vaajtswv Txujlug muaj nqes tshaaj kub Nyob ibtxhis los tsi txawj qub Txujlug ntawd qha txhua haiv tuabneeg Kuas paub qhov tseeb hab lug ntseeg.

Vaajtswv Txujlugyog cov zaubmov Pub dlawb rua tug tshaibplaab noj Vaajtswv Txujlug yog cov Manas Noj taag lawm cawm tau txujsa.

Vaajtswv Txujlug yog ib lub teeb Ci pumkev rua kuv lub neej Kev tsausntuj fuam puvnkaus nplajteb Txujlug ci rua kuv pumkev.

342. PEB SUAVDLAWG YUAVTSUM NYEEM

Peb suavdlawg yuavtsum nyeem Vaajtswv Lug Suavdlawg yuavtsum nyeem Vaajtswv Lug Yog peb najnub nyeem Nwg Lug Peb yuav paub kev moog sau ntuj Peb suavdlawg yuavtsum nyeem Vaajtswv Lug.

Peb suavdlawg yuavtsum noog lug qhuabqha Suavdlawg yuavtsum noog lug qhuabqha Yog peb najnub noog lug qha Peb yuav paub ua lub neej tshab Peb suavdlawg yuavtsum noog lug qhuabqha.

Peb suavdlawg yuavtsum coj lub neej zoo Suavdlawg yuavtsum coj lub neej zoo Yog peb coj tau lub neej zoo Peb yeejyuav tau txais koobmoov Peb suavdlawg yuavtsum coj lub neej zoo.

343. ROVQAAB PAV RUA KUV NOOG

Rovqaab pav rua kuv noog has txug Tuj Lug kws cawm txujsa Kuv noog ntau lwm kuv txha yuav ncu Tej Lug kws cawm txujsa Tuj Lug ntawd yog Lug tseeb Qha kuv taug kev ncaajnceeg.

Vaajtswv Tej Lug tseeb Tej Lug kws cawm txujsa Vaajtswv Tej Lug yog Tej Lug kws cawm txujsa.

Tug Cawmseej Yexus yog Vaajtswv Txuj Lug kws cawm txujsa Kuv dlim kuv lub txim vimVaajtswv Tej Lug kws cawm txujsa Tej Lug ntawd yog txujsa Qha kuas kuv yug dlua tshab

Cale qha suavdlawg has txug Tej Lug kws cawm txujsa Qheb puab tej qhovmuag kuas puab pum Tej Lug kws cawm txujsa Yexus yog tug Cawmseej Suavldawg cale lug ntseeg.

344. VAAJTSWV TXUJLUG PEV LE LUB VAAJ

Vaajtswv Txujlug pev le lub vaaj Muaj tej paajntoo tawg tswqaab Kws Vaajtswv Ntuj cog tseg pub peb Kuas peb naj taagkig muab khaws tseg.

Thov kuas kuv khaws Koj txuj Lug ntawd Kws ua rua kuv kaajsab lug Vaajtswv Txujlug muaj nujnqes kawg Yuav paab kuas kuv txawj ntseeg Yexus.

Vaajtswv Txujlug pev le hub nyaj Kws muaj tej nyaj kub tsimtxaj Cale totaub hab paub has tas Yuavtsum khaws ca yug peb txujsa.

Vaajtswv Txujlug pev le lub ntuj Muaj tej nubqub ci laamlug Zoo le lub teeb ci pumkev tseeb Yuav coj peb moog txug ntuj Ceebtsheej.

Vaajtswv Txujlug pev le raab ntaaj Npaaj tseg rua peb tawmtsaam Dlaab Peb yog Yexus cov tub rog zoo Peb txha tau siv tawmtsaam Ntxwjnyoog.

Vaajtswv Txujlug yog tej zaubmov Yug tau noobneej muaj sa nyob Tug kws tshaibplaab yuav muaj zug tuaj Tug kws tau noj lawd yuav tsi tuag.

345. VAAJ NTSUJPLIG TSHOOV QHA

Vaaj Ntsujplig tshoov qha rua noobneej Sau Vaajtswv Txujlug ca Vaajtswv Txujlug yog Txujlug tseeb Cawm tau tuabneeg txujsa

Vaajtswv Txujlug zoo le lub teeb Pumkev rua qhov tsausntuj Coj Vaajtswv Txujlug moog ua neej Txha yuav txawj ntseeg Yexus.

Tug kws dligmuag ntawm saab ntsujplig Yuavtsum nyeem Vaajlugkub Khawsnkaus Vaajtswv Txujlug moog siv Yuav dlim txuj kev tsausntuj.

346. PEB COV NTSEEG YUAVTSUM SIS KOOMTEG

Peb cov ntseeg yuavtsum sis koomteg Vim peb muaj tuab lub homphaj Sis tuavteg taug moog tuab txuj kev Peb txha ua tau ib lub sab

Tsi xob coj lawvle yug sabkheej Yuavtsum xyum peb tug Cawmseej.

Peb cov ntseeg muaj meejmom sistxig Ua kuas Vaajtswv tau ntsejmuag Kuv yog saabtxhum koj yog saabxis Yuavtsum cevteg lug sistuav.

Tswv Yexus yog peb lub taubhau Peb cov ntseeg yog Nwg lub cev Taagnrho suavdlawg tug hlub tug yau Puavleej taug moog tuab txuj kev.

Ca Vaaj Ntsujplig ua tug qha peb Kuas txawj ua tug txu fwjchim Thaus peb suavdlawg tuaj nyob uake Yexus muab peb ua kwvtij.

347. Ntawm Tug Tswv Yexus Lub Npe

Ntawm tug Tswv Yexus lug Npe Peb txha tau tuaj ua ibke Txhuatug muaj lub sab xyivfaab Zoo sab hlo cevteg sis paab Vaajtswv teg dlejnum yauv tav Yog peb ua tau ib lub sab.

Peb cov ntseeg yog ib tsevneeg Kws tau koom ib txuj kev ntseeg Peb txha le zoo sab sispaab Yaam le kwvtij yug ibplaab Muaj coob muajtsawg peb tsi txhawj Tswv Yexus yog peb tug Thawj.

Peb yuavtsum ua lub teeb ci Vim yog nplajteb tsausntuj nti Peb yuavtsum tau tawm moog qha Kuas suavdlawg lug txais txujsa Yog tsi lug cuag Tswv Yexus Yuav tsi pum lub Ceebtsheej ntuj.

Muaj ibnub tug Tswv rov lug Peb yuav tau peb tej nqezug Thaus txug lub ntuj taag teb kawg Peb nrug tug Tswv kaav tebchaws Thaus ntawd lub neej txha vaammeej Ibtxhab ibtxhis sau Ceebtsheej.

348. COV NTSEEG YEXUS YEEJYOG IBTSE

Cov ntseeg Yexus yeejyog ibtse Yexus yog tug kaav peb Peb suavdlawg yuavtsum sis raug zoo Txha tau Nwg txuj koobmoov

Peb suavdlawg yuavtsum sis raug zoo Peb txha tau txais koobmoov Peb suavdlawg yuavtsum txawj sishlub Txha dlhau moog ua Nwg tug.

Cov ntseeg Yexus koom ib lub cev Txawmyog nyob ze los dleb Ntxwjnyoog lug ntxag los yeej tsitau Peb ua Tswv Yexus tsaug.

Cov ntseeg Yexus has ibyaam lug Txawmyog tawv dlawb tawv dlub Vaajtswv coj peb lug nyob uake Rua huv Vaajtswv lub tsev.

Cov ntseeg Yexus yuav txi taug txiv Yog suavdlawg ua kwvtij Zaamtxim rua tug ua txhum rua yug Txha lawv Vaajtswv kev hlub.

349. COG PEB KEV UA KWSTIJ KUAS RUAJ

Cog peb kev ua kwvtij kuas ruaj Tsi xob pub leejtwg rhuav Peb nyob ua tau ibpaab ibpawg Vim Yexus ua tug Thawj Peb koom sab koom ib txuj kev ntseeg Huv Tswv Yexus tuableeg Txhua tug tsi has txomnyem npluanuj Peb nyob uake sishlub.

Peb kev sisraug zoo yuav nyob ntev Yog Yexus ua tug nreg Peb txuj kev ntseeg yuav nyob ruaj khov Yog Yexus ua tug Coj Peb koom ib txuj kevcai rausdlej Kws Yexus qha rua peb Peb lug koom tau ib txuj kev ntseeg Yog ntseeg Vaajtswv tuableeg.

Koom ib lub sab koom ib lub ntsws Ua dlejnum rua Vaajtswv Siv dlaag siv zug siv nyaj siv txaj Coj txuj Moo Zoo moog qha Ca peb moog coj tuabneeg coobcoob Lug nrug peb txais koobmoov Ca peb txhua tug rua Vaajtswv kaav Pawgntseeg txha le fuamvaam.

350. UA VAAJTSWV DLEJNUM

Ua Vaajtswv dlejnum peb sis koomteg Tsi xob muab pov rua ibleeg ua xwb Lub nraa kws nyaav ibleeg nqaa ib ceg Xob ca ibleeg khwv.

Vaajtswv pub tswvyim rua txhua tug ntseeg Nwg pub ibleeg txawj ua lawm ibyaam Thaus peb ua dlejnum rua tug Cawmseej Peb yuavtsum sis paab.

Cov ntseeg Yexus muaj tuabtug Cawmseej Zoo le tej tegtaw koom tuab lub cev Cov ntseeg Yexus muaj ibtxuj kev ntseeg Suavdlawg nyob uake.

Cov ntseeg Yexus koom ua ib lub sab Ibleeg txawj qha hab ibleeg txawj noog Suavdlawg nrug Vaajtswv koom ib txujsa Yuavtsum sisraug zoo.

351. PEB SUAVDLAWG KOOM TUABTXUJ KEV NTSEEG

Peb suavdlawg koom tuabtxuj kev ntseeg Nyob huv Yexus peb tug Cawmseej Tsaa muag saib ntsoov tuablub homphaj Peb suavdlawg koom ua ib lub sab.

Peb suavdlawg koom tuab tug Ntsujplig Koom Vaaj Leejtub hab Vaaj Leejtxiv Pehawm tuabtug Vaajtswv uake Yog ib tsevneeg huv lub tuamtsev.

Peb suavdlawg koom tuabtxuj kev dlim Yexus ua tav sau ntoo khaublig Haus tuab khobdlej noj mov tuabtsum Cov ntseeg Yexus yuavtsum sis hlub.

Peb suavdlawg koom tuabtxuj kev hlub Yog ib tseneeg has tuabyaam lug Yexus coj peb lug ua kwvluag Muaj lub meejmom sistxig sisluag.

352. LUG, LUG NRUG PEB SIS KOOMTEG

Lug, lug nrug peb sis koomteg uake Ca peb sispaab tsaa kuas pawgntseeg sawv Peb yuav ua lub teeb kws ci pumkev Rua tuabneeg suavdlawg.

Lug, peb sis koomteg Lug, peb sis koomteg Tsimtsaa pawgntseeg Kuas sawvhuv nplajteb Le Yexus has tseg.

Peb yuav ua kuas pawgntseeg fuamvaam luj Hab peb yuav tsaa kuas pawgntseeg sawvntseg Yuavtsum tau tshwm nyajtxag hab dlaagzug Lug, peb sis koomteg.

Peb yuav ua kuas Vaajtswv tau ntsejmuag Lug ntawm qhov kws peb txawj sis koomteg Peb sispaab tawmtsaam nam Dlaab yeebncuab Kws yog txuj kev phem.

353. PEB COV NTSEEG TSWV YEXUS

Peb cov ntseeg Tswv Yexus Peb suavdlawg kaajsab lug Peb ua kwvtij peb sisraug zoo Suavdlawg txha tau koobmoov.

Peb cov ntseeg lug uake Yog leejtwg raug txomnyem Peb sis koomsab thov Vaajtswv tag Paab kuas nwg rov zoo sab.

Yog leejtwg nyuajsab kawg Peb ntuag kuas ua sab tawv Peb txhua tug thov Vaajtswv paab nwg Qha txhua yaam rua Vaajtswv.

Yog muaj leejtwg yuamkev Moog ua txuj kev txhum qhev Cov ntseeg ntuag hab zaamtxim rua nwg Coj rov lug cuag Vaajtswv.

Yexus tau ntsej tau muag Thaus suavdlawg txaav lug cuag Tuaj nyob uake ibpaab ibpawg Yexus yuav nyob huv plawv.

354. SAU TUG CAAG KWS VAAJTSWV COG

Sau tug caag kws Vaajtswv cog Ruaj hab khov tsi txawj pob Vaajtswv tsaa kuas muaj pawgntseeg Nyob xyaws nplajteb tuabneeg Tug caag ntawd yog Tswv Yexus Tsomkwm cov ntseeg txhua tug Pawgntseeg txha le nyob kaajsab Huv Vaajtswv lub xubndlag.

Tswv Yexus nqeg rua qaabntuj Lawv le Vaajtswv coglug Nqeg lug xaiv tug nkaujnyaab tseg Yog pawgntseeg huv nplajteb Nwg siv Nwg tugkheej txujsa Lug cawm tau pawgntseeg ca Pawgntseeg txha dlim txuj kev tuag Lug ua Vaajtswv mivnyuas.

Txhua tsaav tuabneeg nyob nplajteb Txha tau lug nyob uake Txhua tug koom tuab tug Cawmseej Hab koom tuab txuj kev ntseeg Txhua tug koom tuab tug Vaajtswv Hab noj tuab rooj mov xwb Txhua tug taug moog tuab txuj kev Yog txuj kevcai rausdlej.

Huv nplajteb muaj kev simsab Najnub muaj kev dlaagntxag Tabsis tug kws ntseeg Vaajtswv Tsi yuamkev lawv leejtwg Vim pawgntseeg muaj tug Cawmseej Pawgntseeg yeejyuav kovyeej Lub nplajteb yuav raug puamtsuaj Pawgntseeg yeejyuav nyob ruaj.

Pawgntseeg kws nquag thov Vaajtswv Yuav lujhlub vaammeej xwb Yuav nrug Vaajtswv sisraug zoo Hab tau Vaajtswv koobmoov Vaajtswv pub cov ntseeg txhua leej Muaj fwjchim hab kovyeej Ntxwjnyoog yuav tso pawgntseeg tseg Tsi kaam txaavlug nyob ze.

355. YEXUS YOG LUB POBZEB RUAJKHOV

Yexus yog lub pobzeb ruajkhov Ua qhov chaw rua pawgntseeg nyob Yexus ua tug ncej txheem pawgntseeg Txhawb cov ntseeg muaj koob muaj meej Yexus ua peb suavdlawg tug Thawj Peb suavdlawg yog Nwg tegtaw.

Huv lub tuamtsev peb thov hab hu Thov Vaajtswv noog peb tej lug Vaajtswv, Koj yog tug muaj sab hlub Peb yeejyuav ntseeg hab noog lug Thov Koj foom txuj koobmoov rua peb Thaus peb nyob huv lub tuamtsev.

Pawgntseeg kws muaj kev sis koomteg Vaajtswv yuav tsi tso puab tseg Ua tuamtsev kuas tav rua Vaajtswv Ua yug lub tsev tomqaab xwb Xob muab yug tej nyaj khaws tsegca Nyobtsaam lub tuamtsev tsi tav.

Lub tuamtsev zoo le lub nkuajyaaj Cov ntseeg yog cov mivnyuas yaaj Muaj laajkaab xov ncig txhua txuj kev Tsi pub cov yaaj moog yuamkev Yexus yog tug Tswv kws yug zoo Cov ntseeg txha tau txis koobmoov.

356. COV NTSEEG SIS KOOMTEG

Cov ntseeg sis koomteg Tsimtsaa lub tuamtsev Ca ua qhov chaw tuaj Pehawm Vaajtswv Cov ntseeg yuav sissau Tuaj nyob ua ibke Puab hunkauj  txhawbnqaa Puab tug Vaajtswv

Npaaj koj lub sab Pehawm Vaajtswv Huv lub tuamtsev Seevsuab hunkauj Qhuas koj tug Vaajtswv lub Koob lub Npe.

Cov ntseeg yuavtsum tu Lub tuamtsev kuas huv Ua chaw zoo kawgnkaus Rua Vaajtswv nyob Vaajtswv yuav tsomkwm Cov ntseeg txhua-txhua tug Hab Nwg yeejyuav noog puab tej lug thov.

Lub tuamtsev yog chaw Txhawb tau txuj kev ntseeg Tug tsaugmuas yuav Nov Vaajtswv Txujlug Vaajtswv tug Ntsujplig Yuav qha txug qhov tseeb Cov ntseeg txha yuav Paub tug Tswv Yexus.

Lub tuamtsev zoo le Lub teebci pumkev Ci ntsaa-ab rua Huv txuj kev tsausntuj Thov caw tuabneeg txhum Tuaj huv lub tuamtsev Cale txais yuav Cawmseej Tswv Yexus.

357. TSIMTSAA PAWGNTSEEG SAU LUB POBZEB

Tsimtsaa pawgntseeg sau lub pobzeb Pawgntseeg txha sawv lug nyob khovkho Xob tsaa pawgntseeg rua taj xuabzeb Nyobtsaam pawgntseeg yuav nyob tsi khov.

Tug Tswv Yexus yog dlaim laagzeb Vaajtswv npaaj tseg ca rua pawgntseeg Ua qhov chaw zoo tsaa lub tuamtsev Kws tubtuag teb yuav kov tsiyeej.

Tsimtsaa pawgntseeg nrug lub fwjchim Kws yaav thau u Vaajtswv foompub Rua cov thwjtim tau Vaaj Ntsujplig Qheb puab qhovncauj pav Vaajtswv Lug.

Tsimtsaa pawgntseeg ua yaam dlawbhuv Le tug nkaujnyaab npaaj moog ua neej Nubnua pawgntseeg nyob huv qaabntuj Lwmnub pawgntseeg yuav nyob Ceebtsheej.

358. VAAJTSWV PAWGNTSEEG YUAV SAWV NREGNEEG

Vaajtswv pawgntseeg yuav sawv nregnreeg Tubtuag teb yuav kov tsiyeej Pawgntseeg siv Vaajtswv lub fwjchim Tawmtsaam kev phem kuas pemsij Vaajtswv cogcaag rua sau hauvroob Yog Vaajtswv lub roob Xi-oos Vaajtswv yuav tsaa kuas pawgntseeg sawv Lawv le Vaajtswv has tseg lawm.

Pawgntseeg yog Vaajtswv lub tshaavrog Kws cov ntseeg Yexus moog nyob Cov ntseeg yuavtsum noog Vaajtswv qha Txha yuav kovyeej kev ntxeevntxag Ca Vaaj Ntsujplig lug kaav lub sab Txha yuav dlim txuj kev simsab Ca pawgntseeg rua Tswv Yexus tswj Tubtuag teb txha le yuav swb.

Peb noobneej zoo le thaaj tebnpleg Taabtom sav nyob huv nplajteb Pawgntseeg zoo le Vaajtswv txhaisteg Kws nqaa raab lag moog hlais nplej Cov ntseeg yuavtsum rau sab sispaab Moog sau nplej lug rua huv txhaab Cov ntseeg yuavtsum tau tawm moog qha Kuas tuabneeg tau txais txujsa.

Pawgntseeg yeejyuav tau txais koobmoov Vim cov ntseeg ua dlejnum zoo Vaajtswv npaaj nqe zug sau Ceebtsheej Rua txhua tug kws tau lug ntseeg Vaajtswv yuav pub txujsa ibtxhis Rua Vaajtswv txhua tug tubtxib Pawgntseeg yuav tau nrug Vaajtswv nyob Huv qhov chaw Vaajtswv npaaj tog.

359. NCUQAAB NTSOOV UA VAAJTSWV TSAUG

Ncuqaab ntsoov ua Vaajtswv tsaug Vim Nwg hlub peb kawgnkaus Yuavtsum ncu Vaajtswv txajntsig Ua Nwg tsaug moog ibtxhis.

Ua Vaajtswv tsaug peb lub sab Ua Vaajtswv tsaug tag-tag Ua Vaajtswv tsaug peb lub ncauj Ua Vaajtswv tsaug kawgnkaus.

Txhua yaamtsaav kws yog peb tug Puavleej yog Vaajtswv pub Peb najnub muaj noj muaj haus Yuavtsum ua Vaajtswv tsaug.

Thaus peb tau zoo los txomnyem Vaajtswvtsi tso peb tseg Txawm peb zoo sab los nyuaj sab Uatsaug taag uatsaug thab.

360. KUV NAJNUB PHEEJ XAAV TXUG KOJ

Kuv najnub pheej xaav txug Koj kev hlub Yexus Ibyaam havtxwv luj ntsuag tsi tau Leejtwg paub saib qhov dlaav saib qhov tub Yexus Kuv ntshais tsi muaj ibleeg txawj paub. Koj hlub kuv, Koj txha lug huv nplajteb Yexus Tseg Koj lub tsev zoo rua puag sau ntuj Koj lug nyob nplajteb nuav txha le tuag Yexus Txhobtxwm muab txujsa lug theej kuv.

Kuv lub ncauj ua Koj tsaug, kuv tug Tswv Yexus Koj ris kuv lub txim sau ntoo khaublig Kuv lub sab ncuntsoov Koj kuv tug Tswv Yexus Ruaqhov Koj hlub kuv tso kuvv dlim.

Kuv xaav txug Koj kev hlub kuv tug Tswv Yexus Kuv tau txais koobmoov suav tsi txheeb Tau mov noj tau dlej haus kuv tug Tswv Yexus Kuv muaj noj muaj haus ibsim neej. Koj this kuv Koj cov ntshaav txha le nrug Yexus Koj dlaws kuv lub txim povtseg huvsi Koj khaiv Vaaj Ntsujplig lug nrug kuv nyob Yexus Coj kuv taug kev ncaaj moog ibsim.

Koj kev hlub yaam tshaavntuj ntsuag tsi tau Yexus Yaam le tej nubqub montuj ci Yaam xyoobntoo nyob haavzoov pum tsi txhua Yexus Koj tseem pheej hlub kuv moog ibtxhis. Muaj ibnub kuv yuav tau nrug koj nyob Yexus Yuav tsaancauj tsaalug lug qhuas Koj xwb Kuv tsi txawj ua Koj tsaug taag kuv sab Yexus Kuv txhuscaug pesteb pe Koj xwb.

Koj kev hlub pev txug tej lub txhaabnyaj Yexus Muaj nyajtxag puvnkaus siv tsi taag Koj tub muab huvsi lug pub rua kuv Yexus Koj ua rua kuv muaj sab xyivfaab. Koj najnub muab ntauyaam pub rua kuv Yexus Kuv thov Koj, Koj noog kuv tej lug thov Koj pub tshaavntuj rua kuv ntau taagnrho Yexus Kuv txha le suvsab ua neej nyob.

361. AU, VAAJTSWV PEB LEEJTXIV

Au, Vaajtswv peb leejtxiv Tug peb casab tau Koj pub rua peb Txhua tug muaj noj muaj haus Koj tsi txawj hloov Koj yeej nyob le qub le chaw Ibtxwm Koj zoo lecaag Nwgnuav le ntawd.

Vaajtswv tug peb casab Vaajtswv tug peb casab Txhua taagkig peb Tau txais koobmoov npluamag Peb tsi tuncua dlaabtsi Txhua yaam peb muaj txaus Vaajtswv tug peb casab Peb ua Koj tsaug.

Lub nub lub hli Hab cov nubqub sau nruabntug Caij cog caij sau Caij no lossis caij kub Roobhaav tsajtxhu Naagnoog nrojtsuag hab xyoobntoo Ua timkhawv qha has tas Vaajtswv sab zoo.

Nubnua peb tau Txais Vaajtswv txuj koobmoov tshab Uacav lwmnub Los peb tseem tau txais hab Yog peb hab phawv Lug cug Vaajtswv txuj koobmoov Mas yeejyuav phwj Ndlwglawg thawsnaj thawsxyoo.

362. PEB UA VAAJTSWV TSAUG

Peb ua Vaajtswv tsaug Nwg tsomkwm peb txhua leej txhua tug Peb noj qaab nyob zoo Nwg pub peb muaj sab xyivfaab lug Vaajtswv foom koobmoov rua peb ntau kawgnkaus Peb tuaj uake pehawm Nwg Txhawbnqaa hab ua Nwg tsaug.

Peb muaj vaaj muaj tsev Hab peb muaj noj muaj haus tsi tu Txhua yaam kws peb muaj Ntawm nuav yog Vaajtswv ua tug pub Yog le ntawd peb lub neej yog Vaajtswv tug. Ca peb ua Vaajtswv Tsaug hab peb ncu Vaajtswv tshaavntuj.

Peb yeej tsi muaj cuabkaav Pauj tau Vaajtswv le txajntsig Tsuasyog peb muab tau Lub sab hab lub ntsws coj lug fij Yog peb txawj ua lub neej hum Vaajtswv sab Ces yog peb ua Nwg Tsaug hab ncu Nwg tshaavntuj lawm tag.

363. TXUJ KEV SISYUAV

Txuj kev sisyuav yog ibqhov kws tseemceeb Vaajtswv muab cob rua tuabneeg lug ua neej Kev tshoob kev ku txha le tshwmsim tawm tuaj Quaspuj quasyawg txha le txawj lug sisyuav.

Txuj kev sisyuav yog Vaajtswv rhawv kuas muaj Quaspuj quasyawg sissau lug ua ib cuab Txuj kev sisyuav yog Vaajtswv ua tug tsim Quaspuj quasyawg sissau lug ua ib yig.

Txuj kev sisyuav yog txuj kev cai dlawbhuv Nkaujnyaab nraugvauv sissau lug ua ib tug Txuj kev sisyuav yog kev ua txwj ua nkawm Sis coglug yuav sishlub moog txug nub kawg.

364. PEB IBTSOOM NTSEEG

Peb ibtsoom ntseeg peb zoo sab kawg Tub txug lub caij txis txwj txis nkawm Yog nub tseemceeb obtug sisyuav Tsi pub leejtwg muab tej ntawd rhuav.

Thov Vaajtswv foom koobmoov Nkaujnyaab nraugvauv kuas lub neej zoo Thaus kws tau zoo lossis txomnyem Lug nyob uake yuav ua sab ntev Thov Vaajtswv foom koobmoov Nkaujnyaab nraugvauv kuas lub neej zoo.

Tug txiv kws yuav nwg yuavtsum hlub Tug nam yuav noog tug txiv tej lug Tsi xob limham yuav muab sab npuab Tsi xob sisntaus tsi xob sis dlhuav.

Ua txwj ua nkawm thov ua sab ntev Tsi xob siscaav tsi xob sistshe Tug nyaab tug vauv meb yuavtsum paub Taag meb simneej tsi pub sisnrauj.

Vaajtswv qha tseg kuas meb ncuntsoov Yog meb xaav tau Nwg txuj koobmoov Meb yuavtsum noog Vaajtswv Txujlug Muab sab rau ntseeg tug Tswv Yexus.

365. NUBNUA ZOO SAB KWS VAAJTSWV PUB MEB

Nubnua zoo sab kws Vaajtswv pub Meb lug sissau hab lug sishlub Thov Vaajtswv paab kuas meb lub neej Muaj kev sishlub muaj kev vaammeej.

Lug nyob uake tsi xob sischim Nyobtsaam kev phem yuav txaav lug ti Txuj kev siscaav ca lwmtug yeej Vaajtswv txha paab coj meb lub neej.

Yog muaj kev chim xob chim taagnub Sis has kuas hum uantej tsausntuj Has tej lug qhuas has tej lug hlub Lulug kws zoo kuas has txhua nub.

Thaus yug ua txhum thov kev zaamtxim Meb txha tsi muaj kev chawj kev chim Muab txuj kev hlub lug ua cuabyeej Lug tiv kev phem huv meb lub neej.

Dlhau ntawm meb lawm hlub puj hlub yawm Fwm tuj pujlaug txug tug namntxawm Hlub cov ua tij txug cov ua kwv Meb yuavtsum hlub meb tug Vaajtswv.

366. PEB TUAJ UAKE NTAWM VAAJTSWV

Peb tuaj uake ntawm Vaajtswv xubndlag Vim yog txuj kev zoo sab Nkaujnyaab nraugvauv sissau lug uake Lawv le Vaajtswv has tseg.

Thov Vaajtswv foom koobmoov Nyob nrug kuas lub neej zoo Kev ua txwjnkawm ibleeg hlub ibleeg Koom ib lub sab ua neej.

Peb tuaj uake ua povthawj timkhawv Timntsej timmuag suavdlawg Nkaujnyaab nraugvauv zoo sab lug coglug Yuav ua lub neej sishlub.

367. LUB XYOO LAUG TAAGNRHO MOOG

Lub xyoo laug taagnrho moog Xyoo tshab tawmplawg tuaj lawm Yug yuavtsum hloov dlua lub sab tshab Moog txais koobmoov xyoo tshab Thov Tswv Yexus lug kaav Qha kuas sishlub sispaab Yug txha uanpoj ualuag thaws xyoo Tau txais Vaajtswv koobmoov.

Lub xyoo laug taagnrho moog Xyoo tshab tawm plawg tuaj lawm Txhua yaam txhua tsaav kws tsi zoo nkauj Yuav muab pov nrug xyoo laug Yuav xyum has tej lug tseeb Yuav xyum kev ncaaj kev nceeg Yuav ntxuav lub sab kuas dlawb kuas huv Muab fij ua Vaajtswv tug.

Lub xyoo laug taagnrho moog Xyoo tshab tawmplawg tuaj lawm Tsaancauj tsaalug thov Vaajtswv Ntuj Foom txuj koobmoov rua yug Txawm yog kev pluj kev tuag Txawm yog kev ntsoj kev ntsuag Yug yuav tso sab rua Vaajtswv Ntuj Vaajtswv txha yuav paab yug.

Lub xyoo laug taagnrho moog Xyoo tshab tawmplawg tuaj lawm Yug tub tsi paub tas sov piskig Yaam dlaabtsi yuav tshwmsim Tug Tswv Yexus yuav lug Sov thaus twg yuav lug txug Yuavtsum ceevfaaj nruabnub montuj Yug txha yuav ntsib Yexus.

368.  PEB NOJTSAB PEBCAUG

Peb nojtsab pebcaug Yog peb ua Vaajtswv tsaug Vaajtswv tau foom txuj koobmoov zoo Rua peb dlhau ib xyoos Peb nyob kaajsab lug Hab peb muaj noj muaj haus tsi tu.

Peb nojtsab pebcaug Yog peb xaus lub xyoo laug Hab txais yuav lub xyoo tshab lug hloov Peb ua lub neej zoo Vaajtswv tau ntsejmuag Peb muaj noj muaj naav tsi tuncua.

369. XYOO TSHAB TAWMTUAJ

Xyoo tshab tawmtuaj koj puas zoo sab? Xyoo tshab tawmtuaj koj puas zoo sab? Lub xyoo laug taabtom dlhau moog lawm Xyoo tshab tawmtuaj koj puas zoo sab? Ca peb txhua tug muaj kev zoo sab Vim lub xyoo laug dlhau moog lawm tag Ca peb txhua tug ua Vaajtswv tsaug Xyoo tshab tawmtuaj lub xyoo laug xaus Xyoo tshab tawmtuaj koj puas zoo sab? Xyoo tshab tawmtuaj koj puas zoo sab? Lub xyoo laug taabtom dlhau moog lawm Xyoo tshab tawmtuaj koj puas zoo sab?

370. NUBNUA PEB SUAVDLAWG

Nubnua peb suavdlawg tuaj uake zoo sab Vim tawmplawg rua lub xyoo tshab Vaajtswv tau paab peb nyob dlhau lub xyoo laug Peb ua Vaajtswv tsaug.

Ua Vaajtswv tsaug, ua Vaajtswv tsaug Nwg yeej hlub peb suvdlawg txhua tug Pub peb muaj noj pub peb muaj haus Peb txha le tau nyob kaajsab lug.

Nubnua peb suavdlawg yuav koom ib lub sab Thov koobmoov rua lub xyoo tshab Kuas txhua tug yuav tau kev noj qaab nyob zoo Xyoo nuav txug lwm xyoo.

Xyoo tshab nuav yog Tswv Yexus tsi tau lug Thov kuas peb muaj dlaag muaj zug Peb tseem yuav nrhav noj nrhav haus huv nplajteb Xob tso kev ntseeg tseg.

371. AU, VAAJTSWV PEB TUAJ NYOB UAKE

Au, Vaajtswv peb tuaj nyob uake Xyoo taaglug Koj foommoov rua peb Peb tau mov noj hab tau dlej haus Peb hunkauj ua Koj tsaug.

Tsimnyog peb ncu Vaajtswv tshaavntuj Txhua yaam peb muaj yog Vaajtswv pub Vaajtswv paab peb noj qaab nyob zoo Peb txha nyob dlhau ib xyoos.

Vaajtswv hlub tuabneeg huv nplajteb Nwg pub kev tau zoo lug rua peb Nwg yog tug kws hlub peb kawgnkaus Peb txha tuaj ua Nwg tsaug.

Vaajtswv yog tug kws tsi txawj hloov Nwg nyob ib xyoos dlhau rua ib xyoos Peb thov nquahu txhua leej txhua tug Lug ntseeg Cawmseej Yexus.

372. PEB MOOB NOJ PEBCAUG

Peb Moob noj pebcaug Yog lub caij peb xaa lub xyoo laug Moog ibyig dlhau rua ibyig Yog Vaajtswv  paab peb kaum-ob hlis Txhua tug ntsejmuag luagntxhi Ua lub neej tshaavntuj nrig Peb ncu Vaajtswv tshaavntuj Kws peb nyob Nwg ntuj.

Peb nojtxhu nojtsab Yog peb kev txaisyuav lub xyoo tshab Ib xyoos kaum-ob lub hlis ntuj Vaajtswv tsomkwm txhua leej txhua tug Peb ncu Vaajtswv kev hlub Yog peb siv Nwg lub nub Peb ncu Vaajtswv tshaavntuj Kws peb nyob Nwg ntuj.

Peb Moob noj pebcaug Yog lub caij peb sau qoobloo xaus Ibtxwm peb Moob yeej ncuntsoov Yog vim Vaajtswv tau foom koobmoov Peb ua neej dlhau ib xyoos Vim Vaajtswv koobmoov roog Peb ncu Vaajtswv koobmoov Kws paab dlhau ib xyoos.

Peb Moob noj pebcaug Peb ncuntsoovv ua Vaajtswv Ntuj tsaug Nwg paab peb thaws naj thaws xyoo Tau txais fuabcua txais dlejnaag zoo Tsi xob ca kev txhum roog Nyobtsaam raug kev puagntsoog Peb ncu Vaajtswv koobmoov Kws paab dlhau ib xyoos.

373. NUB IB HUV LUB XYOO TSHAB

Nub ib huv lub xyoo tshab Nub tawm tuaj ci ntsaa-ab Peb Moob suavdlawg noj tsab pebcaug Yog peb xaa lub xyoo laug Yog peb xaa lub xyoo laug.

Nub ib huv lub xyoo tshab Txhua leej txhua tug zoo sab Thov Vaajtswv lug foomkoob foommoov Rua peb nyob ntxiv ib xyoos Rua peb nyob ntxiv ib xyoos.

Nub ib huv lub xyoo tshab Tsi xob khaws kev phem ca Yuavtsum tso plhuav lub sab kws phem Muab lub neej qub povtseg Muab lub neej qub povtseg.

Nub ib huv lub xyoo tshab Yog nub suavdlawg nojtsab Ca peb suavdlawg ua Vaajtswv tsaug Kws peb nyob dlhau xyoo laug Kws peb nyob dlhau xyoo laug.

374. VAAJTSWV TAU FOOM KOOBMOOV

Vaajtswv tau foom koobmoov rua peb ib xyoos Txhua tug noj qaab nyob zoo Peb sim xaav saib peb tau koobmoov npaum twg Peb puas tau muab ibfeem pub rua Vaajtswv?

Vaajtswv paab peb tau zoo Peb muab dlaabtsi rua Nwg?

Ib lub xyoos dlhau lug peb ua tau dlaabtsi Peb puas ncu Nwg txajntsig Lub xyoo dlhau lug peb hlub Vaajtswv npaum twg Peb muab npaum twg fijhlo pub rua Vaajtswv?

Lub xyoo dlhau lug peb ua lub neej lecaag Peb puas ua zoo ua ncaaj? Peb puas hlub taug yeebncuab le hlub phoojywg Peb hlub Vaajtswv puas kawg lub sab lub ntsws?

Lub xyoo tshab nuav thov peb suavdlawg rau sab Noog Vaajtswv tej Lug Qha Ceevfaaj xob pub Ntxwjnyoog lug dlaagntxag peb Vaajtswv koobmoov txha yuav nrugnraim peb.

375. VAAJTSWV TEEM IBNUB TSEG CA

Vaajtswv teem ibnub tseg ca Nub ntawd yog Vaajtswv nub Vaajtswv Txujlug has tseg tas Nub ntawd yog nub dlawbhuv Cov ntseeg Vaajtswv yuav ncuntsoov Nub ntawd tsi xob moog khwv Nub ntawd yog nub koob nub moov Yog nub pehawm Vaajtswv.

Nub ntawd yog nub dlawb nub huv Nub ntawd muaj kev kaaj ci Nub ntawd Vaajtswv kuas txhua tug Cale zoo sab luagntxhi Nub ntawd cov kws yug dlua tshab Yuavtsum qhuas Vaaj Leejtxiv Yuavtsum qhuas Vaaj Leejtub hab Yuavtsum qhuas Vaaj Ntsujplig.

Nub ntawd Vaajtswv npaaj koobmoov Foom pub rua txhua-txhua tug Nub ntawd tsi taag cog qoobloo Vaajtswv foom koobmoov pub Nub ntawd Vaajtswv ca peb su Ca peb ua Vaajtswv tsaug Nub ntawd tsi khwv los txaus noj Tsi ua los yeej muaj haus, Amees.

376. PEB TUAJ SAWV NTAWM VAAJTSWV XUBNDLAG

Peb tuaj sawv ntawm Vaajtswv xubndlag Nubnua yog Vaajtswv nub Peb qhuas Vaajtswv ntawm kev zoo sab Nubnua yog nub dlawbhuv.

Nubnua peb yuav tsi moog nrhav noj Peb yuav tsi moog nrhav haus Thov Vaaj Ntsujplig lug nrug peb nyob Qha peb ua Vaajtswv tsaug.

Nubnua peb tau txais kev kaajsab Tub yog Vaajtswv foom pub peb tog noog Vaajtswv tej Lug Qha Nubnua yog Vaajtswv nub, Amees.

377. COV NTSEEG LUB ROOJ SAABLAAJ

Cov ntseeg lub rooj saablaaj Suavdlawg sab xyivfaab Yog peb sis raug zoo Peb kovyeej dlaab Ntxwjnyoog.

Peb tuaj sissau uake Qhuas Vaajtswv lub Npe Txhawb peb cov kws ntseeg Lub neej txha yuav vaammeej.

Thov Vaajtswv nyob nruabnraab Huv lub rooj saablaaj Peb yuav sis koomteg Hab yuav taug ib txuj kev.

Thov Vaajtswv pub tswvyim Rua peb cov ntseeg siv Thaus peb lug saablaaj Kuas peb muaj sab xyivfaab.

378. THOV VAAJTSWV KUAS PEB ROV SISCUAG

Thov Vaajtswv kuas peb rov sisntsib dlua Thov Koj najnub tsomkwm saibxyuas Txhua tug kws yog Koj cov mivnyuas Thov Vaajtswv kuas peb rov sisntsib dlua.

Peb yuav sisntsib dlua, sisntsib dlua Sisntsib dlua ntawm Tswv Yexus xubndlag Peb yuav sisntsib dlua, sisntsib dlua Thov Vaajtswv kuas peb rov sisntsib dlua.

Thov Vaajtswv kuas peb rov sisntsib dlua Tsi xob ca dlaabtsi taav peb kev Thov muab tej kev phem tso povtseg Thov Vaajtswv kuas peb rov sisntsib dlua.

Thov Vaajtswv kuas peb rov sisntsib dlua Ca Vaajtswv tuavrawv peb txhais teg Najnub ca Vaajtswv coj peb kev Thov Vaajtswv kuas peb rov sisntsib dlua.

Thov Vaajtswv kuas peb rov sisntsib dlua Simneej nuav yog peb tsi sisntsib Lwmsim peb nyob uake ibtxhis Thov Vaajtswv kuas peb rov sisntsib dlua.

379. PEB YUAV TAU TAUG KEV MOOG

Peb yuav tau taug kev Moog rua qhov chaw dleb Peb yuav tau sisncaim Suavdlawg yuav moog tsev Vaajtswv txuj kev hlub Yuav nrugnraim txhua tug Nwg yuav paab suavdlawg Thaus peb sisncaim lawm.

Peb yuav tau sisncaim Suavdlawg yuav moog tsev Muaj ibnub tomntej Vaajtswv yuav coj peb Rovqaab tuaj uake Peb yuav rov sisntsib Ntawm ntsejmuag luagntxhi.

Peb hunkauj uake Ntawm lub suab lomzem Peb ibleeg hlub ibleeg le yog ibtse Txij nubnuav rovyaav Peb yuav ncu txhua yaam Kws peb tau txhawbnqaa Hab peb tau sispaab.

Txug caijnyoog sisncaim Lub sab txhawj hab ntshai Xaav uake npautwg Los yuav tau sisncaim Muaj ibnub tomntej Vaajtswv yuav coj peb Txhua tug tuaj siscuag Sisntsib ntsej pummuag.

Vaaj Ntsujplig coj kev Nwg ntausthawj uantej Yog peb pw ntogkev Vaajtswv tivthaiv peb Vaajtswv yeejyuav coj Tug moog hab tug nyob Rov sisntsib uake Ntawm Vaajtswv lub Npe.

380. KWVTIJ SUAVDLAWG

Kwvtij suavdlawg nwgnuav sisncaim Tseem yuav sisntsib dlua Ntseeg hab casab has tas peb yuav Rov ntsib ntsej pummuag.

Kwvtij suavdlawg yuavtsum ncuntsoov Najnub thov Vaajtswv Yog mej nyuajsab ntxhuvplawv Ncuntsoov thov Vaajtswv tsomkwm.

Kwvtij suavdlawg thov mej ncuntsoov Vaajtswv txuj kev hlub Yog mej nyob kaajsab lug Thov mej ncu Vaajtswv tshaavntuj.

Kwvtij suavdlawg peb tseem Yuav rov sisntsib ntsej pummuag Thov Vaajtswv coj suavdlawg Txuj kev rov tuaj sisntsib dlua.

381. AU, TSWV YEXUS PEB THOV QHUAS KOJ

Au, Tswv Yexus peb thov qhuas Koj lub Npe Vim Koj tau coj suavdlawg tuaj nyob uake Uantej yuav ncaim suavdlawg thov koob thov moov Thaus peb sisncaim kuas peb moog kaaj moog zoo.

Thaus peb taabtom taugkev rov qaab moog tsev Thov Koj nrugnraim tsi has moog ze los dleb Thov Koj tsomkwm kuas peb muaj sab tajtug Thov Koj paab kuas peb txawj ntseeg hab noog lug.

Peb moog nrhav noj tsi has txug thaaj chaw twg Thov kuas peb ncuntsoov txug peb tug Vaajtswv Thov kuas peb tsi xob raug Ntxwjnyoog ntxeevntxag Thov Koj puag peb rua huv Koj lub xubndlag.

Yog tsi tau txug caijnyoog Koj rov lugdlua Thov Koj ua tug coj peb suavdlawg rov tuaj Peb suavdlawg yuav qhuas Koj lub Koob lub Npe Thaus peb rov tuaj txug huv Koj lub tuamtsev, Amees.

382. VAAJTSWV LUB CEEBTSHEEJ

Vaajtswv lub Ceebtsheej Ntuj Yeejyog lub chaw zoo kawg Qhov txhum hab qhov qas Qhov txhum hab qhov qas Moog tsi tau lub chaw ntawd.

Tug Cawmseej Tswv Yexus Thov Koj paab kuas kuv dlim Tshem kuv qhov txhum moog Tshem kuv qhov txhum moog Thov Koj zaam kuv lub txim.

Tswv Yexus txij nuav moog Kuv yuav taug Koj txuj kev Thov Koj tuav kuv teg Thov Koj tuav kuv teg Kuas kuv tsi xob yuamkev.

Lwmnub tug Tswv Yexus Coj kuv moog nyob sau ntuj Nyob huv Nwg xubndlag Nyob huv Nwg xubndlag Kuv yuav nyob kaajsab lug.

383. TSHUAV CEEBTSHEEJ NTUJ TAU ZOO

Tshuav Ceebtsheej Ntuj tau zoo Nyob tuaj tomntej Cov kws nyob Ceebtsheej Nroog Tsi raug txomnyem Puab hunkauj suab nrov ntxhe Yog lub suab kws nrov lomzem Puab qhuas Vaajtswv kawgnkaus Hab ua Nwg tsaug.

Lug nyob huv qhov pumkev Lug ntseeg Yexus Tswv Yexus yog Txuj Kev Moog Ceebtsheej Ntuj Tswv Yexus yog Qhov Tseeb Cawm tuabneeg nplajteb txhua leej Tswv Yexus yog Txujsa Rua tug ntseeg tag.

Tswv Yexus cog lug tseg Rua tug kws ntseeg Nwg moog ua vaaj ua tsev Ca sau Ceebtsheej Nwg yuav nqeg rov lug coj Cov kws ntseeg moog nrug Nwg nyob Cov ntseeg yuav nrug Yexus Nyob Ceebtsheej Ntuj.

Lub nroog kws tsi txawj qub Tsi txawj puagntsoog Yog lub nroog Ceebtsheej Ntuj Qhov chaw tau zoo Lub nroog nyob ruaj nyob khov Tsi txawj puag hab tsi txawj pob Nroog Yeluxalees tshab Mas ci ntsaa-ab.

384. NYOB CEEBTSHEEJ ZOO DLUANLAIS

Nyob Ceebtsheej zoo dluandlais nplajteb nuav Yog peb muab sab rau ntseeg peb yuav pum Peb tug Tswv Yexus tub moog uantej Ua lub tsev rua peb nyob zoo kawgnkaus.

Tshuav tsi ntev Tswv Yexus Coj peb moog nyob Ceebtsheej txha tsi khwv Tshuav tsi ntev Tswv Yexus Coj peb moog nyob Ceebtsheej txha tsi khwv.

Nyob Ceebtsheej cov kws ntseeg nyob uake Suavdlawg yuav qhuas tug Cawmseej Yexus Peb tub dlim kev nyuajsab kev txomnyem Tsi muaj ib nyuas qhov txhawj ibtxhis moog

Peb yuav ncu Vaajtswv tshaavntuj ibtxhis Nwg tso Yexus ua peb tug Cawmseej Nwg yeej muaj lub sab dlawb lub sab zoo Nwg paab peb tau kev zoo ib simneej.

385. AU, VAAJTSWV YEXUS, YOG KUV TUAJ TIS

Au, Vaajtswv Yexus, yog kuv tuaj tis le noog Ntshai kuv yuav xaav yaa Moog txug ndlua sau Ceebtsheej nroog Qhov ntawd tsi muaj kev Txomnyem hab kev tshaibnqhes Tsuas muaj kev zoo sab Ntevdlhawv moog ibtxhis le.

Vaajtswv, thov coj kuv Au, Vaajtswv thov coj kuv Coj kuv moog nrug Koj nyob Coj kuv moog nrug Koj nyob.

Yug vaam yug tug zug Moog tsi txug Ntuj Ceebtsheej Yuav tau vaam Yexus Tug kws  yog yug tug Cawmseej Yug nyob huv nplajteb Yug tsuas nyob ibntus xwb Thaus dlhau lub nplajteb Yug yuav moog ntsib Vaajtswv.

Thaustwg Tswv Yexus Koj maam nqeg rov lug dlua Lug paab kuas kuv dlim Kev txomnyem hab kev quajntsuag Kuv tsaug tsi muaj zug Thov Koj lug paab txhawb kuv Kuv casab ntsoov tas Tswv Yexus yuav paab kuv.

386. YEXUS MOOG TU CHAW TSEG

Yexus moog tu chaw tseg Ca puag sau ntuj Ceebtsheej Nwg Phoo Ntawv qha has tas Nwg yuav lug tog cov ntseeg Peb casab tshuav tsi ntev Peb yuav nrug Yexus nyob Yexus yuav rov lug dlua Ca peb ua sab ntev tog.

Yexus qha tseg has tas Kuv lub tsev muaj ntau chaav Zoo nkauj kawg txaussab kawg Kuv lub tsev yeej zoo tshaaj Tsi muaj tuabneeg muaj mob Tsi muaj tuabneeg muaj nkeeg Tsi muaj quaj tsi muaj pluag Tsuas nyob qhuas tug Cawmseej.

Tej txuj kev sau Ceebtsheej Luas muab kub coj lug pua Tej lub tsev nyob khovkho Tsi muaj iblub puamtsuaj Tsi muaj leejtwg tawsteeb Tswv Yexus ci ntsaa-ab Cov tuabneegkws moog nyob Yog cov kws tau txujsa.

387. VAAJTSWV QHA NWG TXUJLUG

Vaajtswv qha Nwg Txujlug Rua peb suavdlawg txhua tug Moog nrug Vaajtswv nyob sau Ceebtsheej Ntuj Tsi muaj nub tsi muaj hli Tsi taag yuav tawsteeb ci Yexus ua rua peb pumkev kaajnrig.

Nrug Tswv Yexus nyob Ceebtsheej Ntuj Txhua tug muaj kev tau zoo kaaj sab lug Tsi muaj kev quaj tsi muaj kev tuag Tsi txawj laug peb yuav nyob tsosab plhuav.

Vaajtswv qha huv Phoo Ntawv Qhov txhua chaw zoo nkauj kawg Luas muab kub lug pua tej kev huv plawv Huv lub nroog luas qheb kag Tej qhov rooj cuablug ca Tsi muaj ibnyuas qhov phem lossis qas.

Vaajtswv qha rua peb paub Tsi muaj txag tsi muaj tsaus Hab tsi muaj ib tug kws yuav txawj laug Nrug kwvtij nyob uake Huv Vaajtswv Ntuj lub tsev Yuav tsi muaj leejtwg raug kev txomnyem.

388. MUAJ IBNUB COV KWS NTSEEG YEXUS

Muaj ibnub cov kws ntseeg Yexus Yuav ibtxhij moog sau ntuj Nyob ntawm Yexus xubndlag Hab hunkauj qhuas has tas.

Vaajtswv hlub peb, Nwg txha txhwv Kuas peb dlim peb lub txim Peb yuav najnub ua Tswv Yexus tsaug moog ibtxhis.

Cov kws yuav tau moog nyob Ceebtsheej Yog cov muaj sab rau ntseeg Puab tub hloov dlua sab tshab Hab hunkauj qhuas has tas.

Mej cov kws nyob huv kev tsausntuj Tsi tau ntseeg Tswv Yexus Cale lug ntseeg Nwg kag Ha hunkauj qhuas has tas.

Yog tas nubnua mej txavtxim sab Hab lug txais yuav txujsa Mej hab peb yuav zoo sab Hab hunkauj qhuas has tas.

389. HUNKAUJ TXHAWBNQAA TUG TSWV YEXUS

Hunkauj txhawbnqaa tug Tswv Yexus Tug Tswv kws hlub peb noobneej Lug ua kev rua peb moog sau ntuj Npaaj chaw rua peb nyob Ceebtsheej.

Thaus peb moog txug ntuj Ceebtsheej Peb lub neej yuav tsi muaj kev txob kev txhawj Peb yuav qhuas tug Cawmseej Has tas Nwg tau paab peb dlim lawm.

Lub neej ua qhua nyob huv nplajteb Tsausntuj quasnti le tsaus fuab Xaav txug Ceebtsheej zoo le nyob dleb Sov nub twg maam moog txug ndlua.

Peb yuavtsum tau muab sab rau ntseeg Npaaj kuas txhij nrug Vaajtswv nyob Xyum ua lub neej taug kev ncaajnceeg Moog nyob Ceebtsheej txha tsimnyog.

Muaj ibnub qhovrais ntuj yuav qheb Peb yuav pum lub nroog Dlawbhuv Yuav zoo sab tsi pumqaab pav le Thaus moog txug sau ceebtsheej ntuj.

390. VAAJTSWV LUB TEBCHAWS

Vaajtswv lub tebchaws ci ntsaa-ab tsi siv lub nub lub hli Vaajtswv tshwjchim cidlawb citshab Txhua tug pumkev kaajnrig Txhua tug pumkev kaajnrig.

Tsi muaj ibyaam nyob huv nplajteb Yuav pev tau ntuj Ceebtsheej Nplajteb muaj kev uatauj uaqhev Ceebtsheej muaj kev thaajyeeb Ceebtsheej muaj kev thaajyeeb.

Tsi tsimnyog kuv tau ntuj Ceebtsheej Coj lug ua kuv ndlagtug Tabsis tubyog kuv tug Cawmseej Muab pub dlawb-dlawb rua kuv Muab pub dlawb-dlawb rua kuv.

Kuv ntseeg hab casab ntsoov has tas Kuv yuav moog txug Ceebtsheej Moog nyob huv Vaajtswv lub xubndlag Muaj kev thaajyeeb nyaabxeeb Muaj kev thaajyeeb nyaabxeeb.

391. SAU NTUJ CEEBTSHEEJ

Sau ntuj Ceebtsheej yog Vaaj Leejtxiv lub tsev Yog lub chaw zoo hab ntximsab kawgnkaus le Qhov ntawd muaj Vaajtswv tshwjchim ci ntsaa-ab Hab muaj kev tau zoo tshaajplawg le tag.

Moog sau Ceebtsheej, moog sau Ceebtsheej Peb taabtom taugkev moog ntuj Ceebtsheej Moog sau Ceebtsheej, moog sau Ceebtsheej Peb yuav moog nyob qhov ntawd ibtxhis.

Nyob sau ntuj Ceebtsheej tsi muaj kev txomnyem Kev txhum los tsi rov lug yuam peb ua qhev Vim tug Tswv Yexus tub muab tej ntawd rhuav Txhua tug yuav hunkauj nyob tsosab plhuav.

Txawmyog nplajteb muaj kev txomnyem kev pluag Muaj kev ua tsuv ua rog sisntaus sistua Los ca peb saib ntsoov Vaajtswv lub tebchaws Peb yeejyuav tau nrug Nwg nyob qhov ntawd.

Ua  neej nyob tsiv tsi dlhau txuj kev txomnyem Los Vaajtswv yeej tsi muab peb tso povtseg Peb tsuas ua neej nyob nplajteb nuav ibntus Ces yuav moog nrug Vaajtswv nyob sau ntuj.

392. SAU CEEBTSHEEJ NRUG VAAJTSWV NYOB

Sau Ceebtsheej nrug Vaajtswv nyob Txhua lub tsev zoo ruajkhov Lub nroog ntawd tsi txawj puamtsuaj Kev tsausntuj los yeej tsi muaj.

Vaajtswv so peb lub kuamuag Yuav tsi muaj txuj kev quajntsuag Sau Ceebtsheej tsi suav caij suav nyoog Vim tsi muaj nub, hli, hab xyoo.

Sau Ceebtsheej tsi muaj tsausntuj Vim yog muaj Tswv Yexus Yeej tsi muaj lub nub lub hli Yexus tuableeg ci kaajnrig.

Sau Ceebtsheej xuas kub pua kev Tsi muaj leejtwg txomnyem Yeej tsi muaj tubsaab tubnyag Tej qhovrooj yeej qheblug ca.

Sau Ceebtsheej tsi txag tsi kub Suavdlawg nyob kaajsab lug Yeej tsi muaj kev pluj kev tuag Suavdlawg yuav nyob tsosab plhuav.

393. NROOG YELUXALEES TSHAB

Nroog Yeluxalees tshab Yog nroog Ceebtsheej Kuv xaav moog pum Lub nroog ntawd yog qhov chaw tau zoo Thaustwg kuv maam moog txug.

Nroog Yeluxalees tshab Vaajtswv npaaj tseg rua tug kws ntseeg Txhua tug kws leeg Tswv Yexus Ua tug Cawmseej Yuav muaj feem nrug Tswv Yexus Nyob ua ibke sau ntuj Ceebtsheej.

Lub nroog ntawd yeej tsi siv Lub nub lub hli lug ci pumkev Rua qhov lub nroog ntawd tsi Muaj kev tsausntuj le nyob nplajteb.

Muaj ib tug dlej ntshab ndlwg Huv lub nroog ntawd yog dlej cawmsav Ob saab ntug dlej muaj ntoo tawgpaaj Txitxiv tsw qaabzib ntxag.

Cov nploojntoos hlaav ntsuabxab Ntawm txhua tso ntoo yog kuab yog tshuaj Ntuj Ceebtsheej txha tsi muaj Kev mob kev nkeeg kev pluj kev tuag.

Cov pejxeem nyob Ceebtsheej txhua tug zoo sab puab qhuas Vaajtswv Puab seevsuab lug hunkauuj txhawbnqaa Vaajtswv kawg sab kawgntsws.

394. KUV YUAV TAU MOOG TXUG

Kuv yuav tau moog txug Kuv Leejtxiv lub tsev Kuv Leejtxiv lub tsev Kuv Leejtxiv lub tsev Kuv yuav tau moog txug Kuv Leejtxiv lub tsev Yuav tau nyob ibtxhis moog.

Kuv Leejtxiv lub tsev Nyob sau ntuj Ceebtsheej Nyob sau ntuj Ceebtsheej Nyob sau ntuj Ceebtsheej Kuv Leejtxiv lub tsev Nyob sau ntuj Ceebtsheej Yuav tau nyob ibtxhis moog.

Yexus yuav coj kuv Moog txug Leejtxiv tsev Moog txug Leejtxiv tsev Moog txug Leejtxiv tsev Yexus yuav coj kuv Moog txug Leejtxiv tsev Yuav tau nyob ibtxhis moog.

Kuv yeejyuav ntsib koj Huv Leejtxiv lub tsev Huv Leejtxiv lub tsev Huv Leejtxiv lub tsev Kuv yeejyuav ntsib koj Huv Leejtxiv lub tsev Yuav tau nyob ibtxhis moog.

Nrug kuv moog uake Nyob sau Leejtxiv tsev Nyob sau Leejtxiv tsev Nyob sau Leejtxiv tsev Nrug kuv moog uake Nyob sau Leejtxiv tsev Yuav tau nyob ibtxhis moog.

395. TUAJ UAKE MOOG UAKE

Tuaj uake moog uake Moog sau ntuj Ceebtsheej Nrug Yexus txha moog txug Sau lub ntuj Ceejtsheej.

Tswv Yexus, Tswv Yexus Nwg nyob sau lub Ceebtsheej ntuj Nwg nqeg lug rua huv lub nplajteb Paab suavdlawg kuas dlimplawg dlaab xibteg Txhua-txhua tug kws ntseeg txha dlim lub txim.

Tswv Yexus, Tswv Yexus Yog Vaajtswv tug tsimtxaj kawg Nwg hlub peb tuabneeg kawgnkaus le Tswv Yexus yuav ncuntsoov peb ibtxhis Nwg yuav paab peb cov ntseeg txhua-txhua tug.

Vaaj Leejtxiv, Vaaj Leejtub Vaaj Ntsujplig tug zoo kawgnkaus Peb cale ntseeg tsi xob tog luas Muab txujsa hab lub cev tso rua Nwg Mas peb txha le yuav tsi raug puamtsuaj.

Ntuj Ceebtsheej, Ntuj Ceebtsheej Npaaj tseg rua txhua tug kws ntseeg Hab npaaj rua tug kws hloov dlua tshab Yog peb moog ua ibke txha tau luag Cale lug nrug Yexus moog uake.

396. VAAJTSWV, KOJ MUAJ SAB LUJ SAB NTEV

Vaajtswv, Koj muaj sab luj sab ntev Koj txha foom koobmoov lug rua peb Koj pub rua peb muaj txhij muaj txhua Peb tsi tuncua.

Koj pub rua peb muaj vaaj muaj tsev Koj pub rua peb muaj laj muaj teb Koj pub rua peb muaj noj muaj haus Peb ua Koj tsaug.

Koj pub rua peb muaj kev zoo sab Peb txhua tug muaj ntsejlab muagtshab Peb nyob uake sishlub sistshua Muaj ntsejmuag luag.

Vaajtswv, ca peb lug ua Koj tsaug Kws Koj tau hlub peb heev kawgnkaus Ca peb txaavlug txhuscaug pe Koj Txha le tsimyog.

Vaajtswv, tej kws peb coj tuaj fij Yeej pauj tsi tau Koj tej txajntsig Peb thov uatsaug kawg sab kawg ntsws Peb qhuas Koj xwb.

397. YEXUS LUB NPE KWS KUV TAU NOV

Yexus lub npe kws kuv tau nov Yog ib lub npe tsimtxaj Lub Npe ntawd txaus suavdlawg vaamkhom Cawm tau txhua tug txujsa.

Kuv casab rua Yexus Kuv casab rua Yexus Kuv casab rua Yexus Nwg yog tug kws hlub kuv.

Lub Npe ntawd qha rua kuv paubtseeb Txug Vaajtswv lub fwjchim Lub Npe ntawd dlaws tau kev txhawjxeeb Hab dlaws tau kuv lub txim.

Lub Npe ntawd yog txuj kev cawmdlim Kws Vaajtswv tau npaaj tseg Tuabneeg nplajteb txuj kev cawmdlim Ces yog Yexus lub Npe.

Tsi muaj dlua ib lub Npe qhovtwg Yuav muaj fwjchim ruajkhov Tsuas yog Yexus tuab lub npe xwb Txha txaus suavdlawg vaamkhom.

398. KUV LUG CUAG TSWV YEXUS

Kuv lug cuag Tswv Yexus Vaajtswv tsaa Nwg sawv Huv qhovtuag rov qaab lug Txhua tug yuav txhuscaug Ntawm Nwg lub xubndlag Hab pe tug Tswv Yexus.

399. VAAJTSWV YOG TUG TSWV YUG ZOO

Vaajtswv yog tug Tswv Yug Zoo Nwg tsomkwm kuv txhua caijnyoog Nwg coj kuv moog rua nraag taj Nraag zaub mog hab paag dlejntshab Kuv tsi ntshaw ibyaam dlaabtsi Txhua yaamtsaav kuv tub muaj txhij Vaajtswv pub rua kuv dlawb-dlawb Kuv muaj txhij, kuv txha tsi ntshaw.

400. VAAJTSWV KAAV TXHUA LUB TEBCHAWS

Vaajtswv kaav txhua lub tebchaws Nwg tuableeg xwb txha yog Vaajtswv Nwg kaav txhua yaam Kws nyob sau nruabntug Hab huv dlej havtxwv Vaajtswv tso Nwg Leejtub Yexus Nqeglug cawm noobneej huv qaabntuj Nwg lug dlaws noobneej lub txim Vim Nwg yog Vaajtswv Vim Nwg yog Vaajtswv Yexus yog Vaajtswv.

401. NWG LUB NPE ZOO KAWGNKAUS

Nwg lub npe zoo kawgnkaus Nwg lub npe zoo kawgnkaus Nwg lub npe zoo kawgnkaus Tug Tswv Yexus Nwg tsim nplajteb lub ntuj Tsim txhua yaamtsaav taagnrho Nwg lub npe zoo kawgnkaus Tug Tswv Yexus Nwg yog tug Tswv yug zoo Yog lub pobzeb ruajkhov Yog Fuabtais muaj Fwjchim Txhuscaug ntawm Nwg xubndlag Ua Nwg tsaug taag yug sab Nwg lub npe zoo kawgnkaus Tug Tswv Yexus.

402. UATSAUGLEEJTXIVKOJ PAAB

Uatsaug Leejtxiv Koj paab kuv dlim Uatsaug Leejtxiv Koj dlaws lub txim Uatsaug Leejtxiv Koj pub rua kuv Muaj txujsa ntevdhlawv moog ibtxhis.

Uatsaug Leejtxiv pub mov rua kuv Uatsaug Leejtxiv najnub tsomkwm Uatsaug Leejtxiv Koj pub rua kuv Muaj txujsa ntevdlhawv moog ibtxhis, Amees.

403. YEXUS HLUB KUV, YEXUS HLUB KUV

Yexus hlub kuv, Yexus hlub kuv Yexus hlub kuv, Tswv Yexus hlub kuv.

Nwg tuav kuv teg, Nwg tuav kuv teg Nwg tuav kuv teg, Yexus tuav kuv teg.

Kuv ua Nwg tsaug, Kuv ua Nwg tsaug Kuv ua Nwg tsaug, kuv ua Yexus tsaug.

Qhuas Tswv Yexus, Qhuas Tswv Yexus Qhuas Tswv Yexus, Kuv qhuas Tswv Yexus.

404. MUAJ IBYAAM KUV ZAIS TSI TAU

Muaj ibyaam kuv zais tsi tau Ca kuv muab seevsuab hunkauj Yaam ntawd yog Vaajtswv kev hlub Kws Vaajtswv pubdlawb rua kuv.

Txuj kev zoo sab kws kuv muaj Cog huv kuv lub sab ruaj-ruaj Kuv tug Cawmseej Tswv Yexus Muab txuj kev zoo sab rua kuv.

Nwgnuav kuv dlim kuv lub txim Kws thaus u pheej muab kuv khi Kuv lub neej tub hloov dlua tshab Vaaj Ntsujplig kaav kuv lub sab.

405. MUAB KOJ LUB SAB LUB NTSWS

Muab koj lub sab lub ntsws Pub rua Vaajtswv Pub txhua yaam kws koj muaj Huvsi rua Nwg Muab koj tug dlaag tug zug Ua Nwg dlejnum Ua le ntawd yog koj ncu Vaajtswv tshaavntuj.

406. QHUAS VAAJ LEEJTXIV

Qhuas Vaaj Leejtxiv Qhuas Vaajeejtub Hab qhuas Vaaj Ntsujplig Nwg Nyob thau u Nwgnyob nwgnuav Hab Nwg nyob ibtxhis Haleluyas qhuas Nwg, Qhuas Nwg Vim Nwg yog Vaajtswv Haleluyas qhuas Nwg, Qhuas Nwg Vim Nwg yog Vaajtswv.

407. DLAWBHUV, DLAWBHUV, DLAWBHUV

Dlawbhuv, Dlawbhuv, Dlawbhuv Vaajtswv yog tug kws Dlawbhuv Dlawbhuv, Dlawbhuv, Dlawbhuv Vaajtswv yog tug kws Dlawbhuv

Ncaajnceeg, Ncaajnceeg, Ncaajnceeg Vaajtswv yog tug ua Ncaajnceeg Ncaajnceeg, Ncaajnceeg, Ncaajnceeg Vaajtswv yog ua Ncaajnceeg.

Sab ntev, sab ntev, sab ntev Vaajtswv yog tug ua sab ntev Sab ntev, sab ntev, sab ntev Vaajtswv yog tug ua sab ntev.

408. NRUABNUB KUV PUM TSHAAVNTUJ

Nruabnub kuv pum tshaavntuj Montuj kuv pum nubqub Hab pum lub hli tshwm tim npoontuj Kaajntug lub nub tawm tuaj Ci zoo ci tshab ualuaj Tshaavntuj tuaj zab lwgdlej kuas qhuav.

Tej nuav yog Vaajtswv tsim Txhua tsaav txhua yaam yog Vaajtswv le Lub ntuj hab lub nplajteb Kws qhovmuag pum yog Vaajtswv le.

Huv dlej havtxwv muaj ntseg Sau nruabntug muaj noog yaa Tsajnyeg tsajqus nyob puv nruabnraag Tuabneeg luajteb ntuvntoo Nrhav aav tshab lug cog qoob Nrhavnoj nrhavhaus nraaghaav pegroob.

Tej nuav yog Vaajtswv tsim Txhua tsaav txhua yaam yog Vaajtswv le Lub ntuj hab lub nplajteb Kws qhovmuag pum yog Vaajtswv le.

409. VAAJ LEEJTXIV, KUV QHUAS KOJ

Vaaj Leejtxiv, kuv qhuas Koj Vaaj Leejtub, kuv qhuas Koj Vaaj Ntsujplig, kuv qhuas Koj Kuv qhuas Koj kawg sab Kuv qhuas Koj kawg ntsws Kuv qhuas Koj kawg dlaag kawg zug Kuv qhuas Koj.

410. KEV TXHAWBNQAA VAAJTSWV

Kev txhawbnqaa Vaajtswv Yog cov ntseeg ndlagtug Cov ntseeg yuav najnub qhuas tug Tswv Yexus Kev ua Vaajtswv tsaug Yuav ua moog ibtxhis Cov ntseeg yuav ua Vaajtswv tsaug moog ibtxhis Thaus lub ntuj hab lub nplajteb Nrug txhua yaam tsaav puamtsuaj moog taag Tabsis tshuav ibyaam Yog kev txhawbnqaa Vaajtswv Cov ntseeg yuav txhawbnqaa Vaajtswv.

411. CA KUV LUB NCAUJ QHUAS

Ca kuv lub ncauj qhuas Vaajtswv Ca kuv ntseeg kawg sab kawg ntsws Ca kuv txhaisteg ua dlejnum rua Nwg Ca kuv siv kag kuv txujsa Ca kuv siv kuv tej nyajtxag Coj moog ua Vaajtswv dlejnum kuas tav.

412. VAAJTSWV TAU TSO YEXUS LUG

Vaajtswv tau tso Yexus lug paab kuv Ua Vaajtswv tsaug Yexus lug dlaws kuv lub txim povtseg Ua Vaajtswv tsaug Kuv paab tsi tau kuv dlim Yexus xwb txha paab tau Vim le nuav kuv txha ua Vaajtswv tsaug. Cale ua, cale ua Vaajtswv tsaug ua Vaajtswv tsaug Cale ua, cale ua Vaajtswv tsaug Ua Vaajtswv tsaug Yexus tuag hab sawv rov lug Muaj txujsa moog nrug Vaajtswv nyob Ca txhua tug zoo sab lug ua Vaajtswv tsaug.

413. TXHUA YAAMTSAAV NYOB NPLAJTEB

Txhua yaamtsaav nyob nplajteb Txhua yaamtsaav nyob sauntuj Yeejyuav lug txhuscaug pe Tug Cawmseej Tswv Yexus Txhua lub ncauj, txhua tug nplaig Yuav thoojtxhij qhuas Vaajtswv Has tas, "Peb tug Fuabtais Peb txhuscaug pe Koj xwb."

414. PEB VAAJTSWV NTUJ TUG MUAJ FWJCHIM

Peb Vaajtswv Ntuj tug muaj fwjchim Nwg txha yog tug Vaajtswv tseeb Vaajtswv tuableeg xwb txha tsimnyog Tau txais kev qhuas hab txais koobmeej.

Vaajtswv tsi zoo le tug mlom hlau Kws muaj lub qhovncauj has lug tsi tau Vaajtswv tsi zoo le tug mlom kub Kws muaj qhovntsej tabsis tsi nov lug.

Peb Vaajtswv Ntuj txha yog Vaajtswv Nwg yog nplajteb tug Cawmseej Vaajtswv tuableeg xwb txha tsimnyog Tau txais kev qhuas hab txais koobmeej

Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb.

Peb Vaajtswv Ntuj tug muaj fwjchim Nwg txha yog tug Vaajtswv tseeb Vaajtswv tuableeg xwb txha tsimnyog Tau txais kev qhuas hab txais koobmeej.

Vaajtswv tsi zoo le tug mlom hlau Kws muaj lub qhovncauj has lug tsi tau Vaajtswv tsi zoo le tug mlom kub Kws muaj qhovntsej tabsis tsi nov lug.

Peb Vaajtswv Ntuj txha yog Vaajtswv Nwg yog nplajteb tug Cawmseej Vaajtswv tuableeg xwb txha tsimnyog Tau txais kev qhuas hab txais koobmeej

Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb Peb Vaajtswv Ntuj yog Vaajtswv tseeb.

415. NTUJ HAB NPLAJTEB CALE QHUAS

Ntuj hab nplajteb cale qhuas Ntuj hab nplajteb cale qhuas Ntuj hab nplajteb cale qhuas Tug Tswv Yexus kws yog Vaajtswv

Lub nub lub hli cale qhuas Lub nub lub hli cale qhuas Lub nub lub hli cale qhuas Tug Tswv Yexus kws yog Vaajtswv.

Fuabcua havtxwv cale qhuas Fuabcua havtxwv cale qhuas Fuabcua havtxwv cale qhuas Tug Tswv Yexus kws yog Vaajtswv.

Nrojtsuag naagnoog caleqhuas Nrojtsuag naagnoog caleqhuas Nrojtsuag naagnoog caleqhuas Tug Tswv Yexus kws yog Vaajtswv.

416. LUB ZUG KWS TSI PAUB QAUG

Lub zug kws tsi paub qaug Yog Vaajtswv lub zug Yog Vaajtswv lub zug Tug kws togntsoov Vaajtswv Nwg yuav tsi quagzug Nwg yuav tsi qaugzug Nwg yuav muaj zug hab nthuavtis Yaa tau ibyaam le tug dlaav Nwg yuav muaj zug dlha taug kev Tsi tsaugleeg ncetoj nqeghaav Lub zug kws tsi paub qaug Yag Vaajtswv lub zug Yog Vaajtswv lub zug.

417. CA NPLAJTEB PUM YEXUS

Ca nplajteb pum Yexus nyob huv kuv lub sab Kuv zoo le lub teeb kws cig pum kev ntsaa-ab Au, Vaaj Ntsujplig Dlawbhuv Thov muab kuv yug dlua tshab Ca nplajteb pum Yexus nyob huv kuv lub sab.

418. CA PEB TXHAWBNQAA VAAJTSWV

Ca peb txhawbnqaa Vaajtswv lub npe tsimtxaj Vaajtswv yog peb tug Cawmseej Ca peb qhuas tug kws cawm tau peb txujsa Ca peb qhuas Vaajtswv tuableeg Vaajtswv lub npe muaj Fwjchim Dlaws tau noobneej lub txim Vaajtswv lub npe muaj meejmom Txaus suavdlawg lug vaamkhov Ca peb txhawbnqaa Vaajtswv lub npe tsimtxaj Vaajtswv yog peb tug Cawmseej.

419. VAAJ NTSUJPLIG MUAB TXUJ KEV ZOO SAB

Vaaj Ntsujplig muab txuj kev zoo sab Coj lug pub tug kws yug dlua tshab Vaaj Ntsujplij muab txuj kev ywjpheej Coj lug pub rua txhua tug kws ntseeg Vaaj Ntsujplig muab laajlim tswvyim Coj lug pub rua cov ntseeg tau siv Vaaj Ntsujplig qha cov ntseeg txawj fwm Hab txawj lug txhuscaug pe Vaajtswv.

420. KUV QHOVMUAG TSI TAU PUM DLUA

Kuv qhovmuag tsi tau pum Dlua Vaajtswv ibzag le Tabsis Vaajtswv nyob huv Kuv lub sab, Kuv lub sab Kuv tsi tau nov dlua Yexus lub suab Ibzag le tabsis kuv lub neej tau Yug dlua tshab, Yug dlua tshab Kuv pum tsi tau Vaaj Ntsujplig Tug Dlawbhuv hab Xuas teg kov tsi raug Tabsis kuv muab lub sab rua Yexus tswj Kuv yuav pum Vaajtswv.

421. VAAJTSWV MUAB TSWV YEXUS TSAA

Vaajtswv muab Tswv Yexus Tsaa ua tug Luj dluandlais Tswv Yexus txha yog tug Fuabtais Kaav taagnrho huv nplajteb Hab kaav sau ntuj Ceebtsheej Ntuj hab nplajteb muaj kev thaajyeeb.

422. UA kOJ TSAUG, TSWV YEXUS

Ua Koj tsaug Tswv Yexus Ua Koj tsaug Cov kws ntseeg najnub ua Koj tsaug Ua Koj tsaug Tswv Yexus Ua Koj tsaug Cov kws ntseeg najnub ua Koj tsaug.

Koj tuag theej peb lub txhoj Coj peb lug cuag Koj Ua Koj tsaug Tswv Yexus Ua Koj tsaug Cov kws ntseeg najnub ua Koj tsaug.

423. IBPUAS YAAMTSAAV

Ibpuas yaamtsaav kws Vaajtswv tsim puavleej yog tej kws zoo tuabsi Nyuas kaab nyuas ntsaum Nyuas naag nyuas noog Tej qoob tej loo, tej xyoob tej ntoo Ibpuas yaamtsaav kws Vaajtswv tsim Puavleej yog tej kws zoo tuabsi.

424. KUV TAABTOM HUNKAUJ

Kuv taabtom Hunkauj qhuas kuv tug Vaajtswv Kuv taabtom tsaa kuv txhaisteg lug hawm Nwg Yeej tsi muaj dlua ibtug tswv nyob qhovtwg Kws txaus qhuas ibyaam le kuv tug vaajtswv.

425. KOJ MUAJ FWJCHIM

Koj muaj fwjchim, Koj muaj fwjchim Vaajtswv Koj muaj fwjchim Kuv lub ncauj qhuas Koj Kuv txhuscaug pe Koj Hab ua rua Koj tau ntsejmuag Kuv paub has tas Koj tsim lub ntuj hab lub nplajteb Tsim ibpuas yaamtsaav huvsi Koj tau tsim tej nuav Kuas suavdlawg paub tas Vaajtswv Koj yeej muaj fwjchim.

426. THOOBPLAWG NPLAJTEB CALE HUNKAUJ

Thoobplawg nplajteb cale hunkauj Qhuas Vaajtswv Suavdlawg cale hunkauj Luag ntxhwbntxhi qhuas Nwg

Thoobplawg nplajteb cale hunkauj Qhuas Vaajtswv Suavdlawg cale hunkauj Luag ntxhwbntxhi qhuas Nwg.

Ncuqaab ntsoov tas muaj Vaajtswv Nwg yog tug tsim peb noobneej Vaajtswv tuableeg yog tug Tswv Nwg txha le yog tug Cawmseej.

Thaus moog txug lub tuamtsev Cale ua Nwg tsaug Txhuscaug ntawm Nwg xubndlag Hab qhaucev qhauhau.

Thaus moog txug lub tuamtsev Cale ua Nwg tsaug Txhuscaug ntawm Nwg xubndlag Hab qhaucev qhauhau.

Ncuqaab ntsoov tas muaj Vaajtswv Nwg yog tug tsim peb noobneej Vaajtswv tuableeg yog tug Tswv Nwg txha le yog tug Cawmseej.

427. UA VAAJTSWV TSAUG, TSWV YEXUS

Ua Vaajtswv tsaug, ua Vaajtswv tsaug Tswv Yexus yog tug muaj fwjchim Ua Vaajtswv tsaug, ua Vaajtswv tsaug Tswv Yexus lug paab tau kuv dlim Yaav thau-u kuv lub neej Nyob huv txuj kev tsausntuj Vaajtswv Ntuj txha le tso Tswv Yexus lug paab kuv Ua Vaajtswv tsaug, ua Vaajtswv tsaug Tswv Yexus yog tug muaj fwjchim Ua Vaajtswv tsaug, ua Vaajtswv tsaug Tswv Yexus lug paab tau kuv dlim.

428. CALE QOJ LUB NKAUJ NOGNCAAS

Cale qoj lub nkauj nogncaas qhuas Vaajtswv Cale qoj lub nkauj nogncaas qhuas Vaajtswv Cov kws nyob sau Ceejtsheej ntuj Cale tshuab raaj tshuab xyu Cov kws nuob huv lub nplajteb Cale txhuscaug ndlua pe.

Cale qhuas Vaajtswv Tug tshwjchim kws zoo tshaajplawg Cale hunkauj txhawbnqaa Nwg lub Npe kws zoo kawg.

Cale qoj lub nkauj nogncaas qhuas Vaajtswv Cale qoj lub nkauj nogncaas qhuas Vaajtswv Cov kws nyob sau Ceejtsheej ntuj Cale tshuab raaj tshuab xyu Cov kws nuob huv lub nplajteb Cale txhuscaug ndlua pe.

429. KUV ZOO SAB KAWG

Kuv zoo sab kawg, kuv zoo sab kawg Nubnua kuv zoo sab kawg Vaajtswv tub sau kuv lub npe ca Huv Vaajtswv Phoo Ntawv lawm. Vim yog kuv ntseeg, vim yog kuv ntseeg Hab casab rua tug Cawmseej Kuv zoo sab heev, kuv zoo sab heev Vim kuv muaj npe nyob Ceebtsheej.

430. XI-OOS, XI-OOS, NROOG XI-OOS

Xi-oos, Xi-oos, Nroog Xi-oos Tug Cawmseej tuaj Huv nroog Xi-oos tuaj Tug kws lug ntseeg tug Cawmseej Tug ntawd yuav tsi Raug txuj kev puamtsuaj.

431. COV HLUAS HAB COV MIVNYUAS YAU

Cov hluas hab cov mivnyuas yau Cov namtsev hab cov txivtsev Cale uake hunkauj hab npuajteg ua ibtsaug Qhuas Vaajtswv lub Koob lub Npe.

432. TXAWMYOG PEB NYOB QHOVTWG

Txawmyog peb nyob qhovtwg Yexus yeej nyob qhov ntawd Yexus yog peb tug Tswv Hab Nwg kaav peb suavdlawg.

433. SUAVDLAWG UAKE

Suavdlawg uake Txhawbnqaa Yexus lub npe Suavdlawg hunkauj Hab suavdlawg ua Vaajtswv tsaug.

434. KUV QHUAS VAAJ LEEJTXIV

Kuv qhuas Vaaj Leejtxiv Qhuas Vaaj Leejtub Hab qhuas vaaj Ntsujplig tug dlawbhuv Haleluyas, Halelu...Haleluyas Haleluyas, Halelu...Haleluyas.

435. YEXUS YOG TXUJ KEV

Yexus yog txuj kev hab yog qhovtseeb tag Nwg tuableeg txha le yog txujsa Yexus yog tug zaam tau noobneej lub txim Nwg tuableeg paab tau noobneej dlim. Saibntsoov tug Tswv Yexus Txha yuav moog txug sau ntuj Ntseeg Yexus tuableeg xwb Txha yuav moog txug Vaajtswv.

436. NPLAJTEB VAAJTSWV TSIMTSEG (20 NQAI)

Nplajteb Vaajtswv tsim tseg Txheejtshoj nyob thaus u lug Vaajtswv tsim tau lub nplajteb nuav Nwg tsim muaj fuab muaj cua Nwg tsim muaj dlej muaj aav Nwg tsim muaj tsaj muaj txhu Tom qaab nwg txhaj tsim peb tuabneeg Ca kaav ibpuas tsaavyaam.

Vaajtswv Ntuj ca tuabneeg Nyob dlawb nyob dlo uasi Pub laajlim plaabplaw rua tuabneeg Kuas kaav tsajtxhu naagnoog Noj tsi txhawj naav tsi txob Tabsis neeg tsi sawmzoo Ibnub dlaab Ntxwjnyoog tuaj ntxag Tuabneeg moog noog Dlaab lug dlaag.

Vaajtswv txhaj ntab tuabneeg Tawm ntawm lub chaw tau zoo Tuabneeg txhaj moog tau txujkev khwv Moog tau kev mob kev nkeeg Moog tau kev pluj kev tuag Moog tau kev ntsoj kev ntsuag Tuabneeg txhaj ua lub neej quajntsuag Rua huv lub nplajteb nuav.

Peb nyob Vaajtswv thaaj-aav Nwg tsim qoob tsim loo tseg Nwg ua lugnaag rua huv thaaj-aav Yug txoojqoob txhaj txawj hlaav Nwg ua tshaavntuj tuaj zab Txoojqoob txhaj le txawj sav Peb tuabneeg txhaj tau noj tau haus Txhaj le muaj txujsa nyob.

Vaajtswv qha kuas tuabneeg Txawj tutub tukiv tseg Tuabneeg txhaj fuamvaam puv nplajteb Puavleej yog ib tsaavneeg Neeg ua txhum twv Vaajtswv Vaajtswv txhaj foom kuas neeg Has lug sischaab sischaws Txhaj le moog ua ntau tsaav tuabneeg.

Vaajtswv tsim nplajteb tseg Ntau tam ntautxheeb xyoo lug Vaajtswv tsim tau lub nplajteb nuav Muaj roob muaj haav txhaistsheev Nwg tsim muaj xyoob muaj ntoo Nwg tsim tseg rua peb siv Peb ua noj ua haus puv nplajteb Tu tsajtxhu puv tojpeg.

Nplajteb mas zoo kawgnkaus Tabsis yug sav tsintev Yug muaj noj haus muaj npoj muaj luag Los yug yuav tuag yug moog Yuav tseg kwvtij kwvluag Hab yuav tseg txij tseg nkawm Tseg nam tseg txiv tseg tub tseg kiv Tseg ca ua ntsoj ua ntsuag.

Vim yog lub nplajteb nuav Tsi yog peb teb peb chaw Nplajteb yog peb lub chaw ua qhua Peb txhaj yuav rov qaab moog Peb tebchaws nyob sau ntuj Sau muaj zoo vaaj zoo tsev Yog peb rov moog nyob lawm sau ntuj Mas yuav tsi laug tsi tuag.

Tabsis nplajteb tuabneeg Tuaj rua huv nplajteb nuav Ua dlaab ua qhua ua txaug ua txhum Yog yug tsi tso dlaab tseg Hab tsi tig nrhav Vaajtswv Yug tsi paub moog sau ntuj Txug nub plujtuag dlaab yuav lug tog Coj yug moog chaw tsimtxom.

Peb ua ibsim neej khuav Rua huv lub nplajteb nuav Peb ua neej nyob tsi ntev pistsawg Yuavtsum xaavtxhij xaavtxhua Yug yuavtsum xaiv kev taug Vim yog muaj ob txujkev Ib txuj yog Vaajtswv Ntuj txujkev Yog yug moog yuav tau zoo.

Ib txuj yog Ntxwjnyoog kev Yog leejtwg tau taug moog Mas yuav moog txug ntujtxag tebtsaus Yuav raug nyajtshaib yoonqhes Txomnyem los pheej tsi tuag Tsi muaj tug paab yug dlim Yug yuav tiv suavtawg kub moog le Taagnrho ibtxhab ibtxhis.

Thaus ntawd maam le paub tas Plujtuag tsi yog ua si Yeejyog txujkev moog plujmuag ntshis Cev nqaj yuav lwj ua aav Taagnrho ibtxhab ibtxhis Tsi txawj rovlug tshwmsim Ntsujplig yuav moog nrug dlaabntxoog nyob Nyajtshaib yoonqhes ibtxhis.

Muaj coobleej ncu tsi txug Nub kws yuav pluj yuav tuag Puab tseem rau sab moog npaaj lub neej Kuas zoo heev dlua nraagntej Puab tsi xaav tas yuav tuag Kws yuav tseg tsaj tseg txhu Tseg nyaj tseg kub tseg vaaj tseg tsev Tseg laj-a tebchaws ca.

Thaus kws yug tshwm sim lug Yug nam yug yug labqaab Yug coj tsitau yaam dlaabtsi lug Nub kws yug yuav rov moog Yug yuav rov moog labqaab Nqaa tsitau dlaabtsi moog Yug naav roogtsho los yuav lwj taag Yug nqaj yuav ntxeev ua aav.

Peb nplajteb nplajnraag neeg Ua lub nam neej dligmuag Ua lub neej saib tsi pum tomntej Sov yuav zoo los yuav phem Vaajtswv Ntuj lossij hlub Nwg txhaj le tau lug qha Suavdlawg cale lug ntseeg Yexus Tsintev nplajteb yuav kawg.

Nplajteb tsuas nyob ibntus Vaajtswv yuav muab rhuav moog Tsi ntev nplajteb tub yuav plujmoog Mej tseem vaam tug dlaabtsi Mej tseem ntausteb txeebchaw Mej tseem npaaj nyajkub tseg Mej tsi paub tas nub kws ntuj kawg Nyajtxag yuav nrug aav ndlwg.

Peb simneej nyob nplajteb Peb nyob uanpoj ualuag Ibnub peb yuav sisncaim taag moog Leejtwg yuav moog txujtwg Tsi ntseeg moog nyob ntujtawg Ntseeg Yexus nyob Ceebtsheej Puab yuav moog plhis dlua lub cev tshab Tsi muaj mob tsi txawj tuag.

Thaus moog txug Ceebtsheej ntuj Cov nyob moog ntsib cov tuag Mas yuav sisnug txujkev ntsojntsuag Kws thaus u nyob nplajteb Namtxiv tuag tseg mivnyuas Mivnyuas tuag tseg namtxiv Tej txijnkawm tug tuag tseg tug ca Puab tuavteg sisqawg quaj.

Thaus ntawd mas Vaajtswv Ntuj Yuav cevteg lug plhw puab Vaajtswv yuav so puab lub kuamuag Kuas tu nrho moog ibtxhis Yuav tsi muaj kev plujtuag Yuav tsi muaj kev ntsojntsuag Txij nuav moog cov kws ntseeg Vaajtswv Yuav nyob uake ibtxhis.

Kev plujtuag aav luajdlaag Hab tej tojroob hauvpeg Yuav quas tsitau yug simneej tu Yug yuav uanpoj ualuag Ywjkab ywjkhw ibtxhis Yuav tsi muaj chaw sisncaim Vaajtswv yuav ua suavdlawg Vaajntxwv Tswjteb kaavchaws ibtxhis.